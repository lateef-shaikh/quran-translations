<!DOCTYPE html>
<html lang="bg" xml:lang="bg" xmlns="http://www.w3.org/1999/xhtml">
<head>
    <meta charset="utf-8" />
    <link rel="stylesheet" href="translations.css" />
    <!-- Translation taken from Tanzil.net -->
</head>
<body data-language="Bulgarian" data-translator="Tzvetan Theophanov" data-translator-native="Теофанов">
    <section>
        <span data-information>Language: Bulgarian</span>
        <span data-information>Translator: Tzvetan Theophanov - Теофанов</span>
    </section><section data-sura="1">
<span data-name>سُوۡرَةُ الۡفَاتِحَةِ</span>
<span data-aaya="1">В името на Аллах, Всемилостивия, Милосърдния!</span>
<span data-aaya="2">Хвала на Аллах - Господа на световете,</span>
<span data-aaya="3">Всемилостивия, Милосърдния,</span>
<span data-aaya="4">Владетеля на Съдния ден!</span>
<span data-aaya="5">Само на Теб служим и Теб за подкрепа зовем.</span>
<span data-aaya="6">Насочи ни по правия път,</span>
<span data-aaya="7">пътя на тези, които си дарил с благодат, а не на [тези], над които тегне гняв, нито на заблудените!</span>
</section>
<section data-sura="2">
<span data-name>سُوۡرَةُ البَقَرَةِ</span>
<span data-aaya="1">Алиф. Лам. Мим.</span>
<span data-aaya="2">Тази Книга - без съмнение в нея - е напътствие за богобоязливите,</span>
<span data-aaya="3">които вярват в неведомото и отслужват молитвата, и раздават от онова, което сме им дали за препитание,</span>
<span data-aaya="4">и които вярват в низпосланото на теб и в низпосланото преди теб, и в отвъдния живот са убедени.</span>
<span data-aaya="5">Тези са напътени от своя Господ и тези са сполучилите.</span>
<span data-aaya="6">За онези, които не повярваха, за тях е все едно дали си ги предупредил, или не си предупредил - те не вярват.</span>
<span data-aaya="7">Аллах е запечатал и сърцата, и слуха им, и пред техните погледи има преграда. За тях има огромно мъчение.</span>
<span data-aaya="8">А някои от хората казват: “Повярвахме в Аллах и в Сетния ден.” Ала те не са вярващи.</span>
<span data-aaya="9">Стараят се да измамят Аллах и онези, които повярваха, ала мамят само себе си, без да усетят.</span>
<span data-aaya="10">Носят в сърцата си болест и им надбави Аллах болест. За тях има болезнено мъчение, защото са лъгали.</span>
<span data-aaya="11">И когато им се каже: “Не рушете по земята!” - казват: “Ние само поправяме.”</span>
<span data-aaya="12">Но именно те са рушащите. Ала не усещат.</span>
<span data-aaya="13">И когато им се каже: “Повярвайте, както хората повярваха!” - казват: “Да вярваме ли, както глупците повярваха?” Но именно те са глупците. Ала не знаят.</span>
<span data-aaya="14">И щом срещнат онези, които повярваха, казват: “Ние повярвахме.” Но щом се уединят със сатаните си, казват: “Ние сме с вас, само им се присмиваме.”</span>
<span data-aaya="15">На тях се присмива Аллах и им дава отсрочка в тяхната престъпност да се лутат.</span>
<span data-aaya="16">Тези са, които купуват заблудата вместо напътствието. Ала нито търговията им печели, нито са на правия път.</span>
<span data-aaya="17">Те приличат на човек, запалил огън, но щом наоколо се озари, Аллах отнася техния светлик и ги оставя в тъмнини, да не виждат.</span>
<span data-aaya="18">Глухи, неми, слепи - те не се завръщат.</span>
<span data-aaya="19">Или са като [застигнати от] дъждовен облак на небето - в него има тъмнини и гръм, и мълния. Запушват с пръсти ушите си от гръмотевиците, с уплах пред смъртта. Аллах обгражда неверниците.</span>
<span data-aaya="20">Мълнията едва не отнема зрението им. Всякога, щом ги освети, вървят, а щом се стъмни над тях, спират. Но пожелае ли Аллах, Той би отнел и слуха, и зрението им. Аллах над всяко нещо има сила.</span>
<span data-aaya="21">О, хора, служете на своя Господ, който е сътворил вас и онези преди вас, за да се предпазите</span>
<span data-aaya="22">от Онзи, Който стори за вас от земята постеля и от небето - свод, и изсипва вода от небето, и чрез нея вади плодовете - препитание за вас! И като знаете това, не сторвайте подобия на Аллах!</span>
<span data-aaya="23">А ако се съмнявате в това, което сме низпослали на Нашия раб, донесете една сура, подобна на неговите, и призовете вашите свидетели - освен Аллах - ако говорите истината!</span>
<span data-aaya="24">Но не го ли направите - а никога не ще [го] направите - бойте се от Огъня, горивото на който са хората и камъните! Подготвен е той за неверниците.</span>
<span data-aaya="25">И благовествай онези, които вярват и вършат праведни дела, че за тях са Градините, сред които реки текат! Всякога, щом бъдат нахранени с плод оттам, казват: “Това е [същото], с което и преди бяхме хранени.” А ще са дарени с негово подобие. Там за тях има пречисти съпруги и там ще пребивават вечно.</span>
<span data-aaya="26">Аллах не се свени да дава пример всякакъв - и колкото комар, и по-голям от него. Които са повярвали, знаят, че това е истината от техния Господ. А които са неверници, изричат: “Какво цели Аллах с този пример?” Заблуждава с него Той мнозина и напътва с него Той мнозина. Ала заблуждава с него само нечестивците,</span>
<span data-aaya="27">които нарушават обета пред Аллах след неговото потвърждаване и прекъсват онова, което Аллах е повелил да бъде съединено, и сеят по земята развала. Тези са губещите.</span>
<span data-aaya="28">Как отричате Аллах - бяхте мъртви, Той ви съживи! После ще ви умъртви, после ще ви съживи, после при Него ще бъдете върнати.</span>
<span data-aaya="29">Той е, Който сътвори за вас всичко на земята, после се насочи към [сътворяването на] небето и създаде седем небеса. Той всяко нещо знае.</span>
<span data-aaya="30">И когато твоят Господ рече на ангелите: “Ще създам на земята наместник.” - рекоха: “Нима ще създадеш там някой, който ще сее по нея развала и ще лее кърви, докато ние Те славим с възхвала и възнасяме Твоята святост?” Рече: “Знам, каквото вие не знаете.”</span>
<span data-aaya="31">И научи Той Адам на имената на всички [неща], после ги представи на ангелите и рече: “Съобщете ми имената на тези [неща], ако говорите истината!”</span>
<span data-aaya="32">Рекоха: “Пречист си Ти! Нямаме друго знание, освен това, на което Ти ни научи. Ти си Всезнаещия, Премъдрия.”</span>
<span data-aaya="33">Рече: “О, Адам, съобщи им имената!” И когато им съобщи имената, каза: “Не ви ли рекох, че знам неведомото на небесата и на земята, и знам какво разкривате и какво потулвате?”</span>
<span data-aaya="34">И когато рекохме на ангелите: “Поклонете се на Адам!”, те се поклониха, освен Иблис. Възпротиви се той, възгордя се и стана един от неверниците.</span>
<span data-aaya="35">И рекохме: “О, Адам, пребивавай с жена си в Рая и яжте оттам в доволство, откъдето пожелаете, но не приближавайте до онова дърво, та да не станете угнетители!”</span>
<span data-aaya="36">А сатаната ги подмами да се подхлъзнат и ги извади от Рая, където бяха. И казахме: “Напуснете - врагове един на друг! За вас на земята има пребивание и ползване до време.”</span>
<span data-aaya="37">И получи Адам слова от своя Господ, и Той прие покаянието му. Той е Приемащия покаянието, Милосърдния.</span>
<span data-aaya="38">Казахме: “Напуснете оттук всички! И дойде ли при вас напътствие от Мен, за онези, които последват Моето напътствие, не ще има страх и не ще скърбят.</span>
<span data-aaya="39">А които не вярват и взимат за лъжа Нашите знамения, тези са обитателите на Огъня, там ще пребивават вечно.”</span>
<span data-aaya="40">О, синове на Исраил, помнете Моята благодат, с която ви обсипах, и спазвайте своя обет към Мен, за да спазвам и Аз Своя обет към вас, и имайте страх от Мен един!</span>
<span data-aaya="41">И вярвайте в това, което низпослах, за да потвърди наличното у вас! И не бъдете първите неверници към него, и не продавайте на никаква цена Моите знамения, и бойте се от Мен един!</span>
<span data-aaya="42">И не смесвайте истината с лъжата, и не скривайте истината, когато [я] знаете!</span>
<span data-aaya="43">И отслужвайте молитвата, и давайте милостинята закат, и се покланяйте с покланящите се!</span>
<span data-aaya="44">Нима повелявате на хората праведност, а забравяте себе си, въпреки че вие четете Писанието? Нима не проумявате?</span>
<span data-aaya="45">И искайте помощта [на Аллах] с търпение и молитва! Тя наистина е трудна, ала не и за смирените,</span>
<span data-aaya="46">които се надяват, че ще срещнат своя Господ и че при Него ще се върнат.</span>
<span data-aaya="47">О, синове на Исраил, помнете Моята благодат, с която ви обсипах, и че бях ви предпочел измежду народите!</span>
<span data-aaya="48">И бойте се от Деня, в който ни една душа не ще замени друга в нищо и не ще се приеме от нея застъпничество, и не ще се вземе от нея откуп, и никому не ще се помогне.</span>
<span data-aaya="49">И [спомнете си] когато ви избавихме от хората на Фараона. Те ви причиняваха най-лошото мъчение, като избиваха синовете ви, а пощадяваха жените ви. Това бе велико изпитание за вас от вашия Господ.</span>
<span data-aaya="50">... И когато разделихме за вас морето на две и ви избавихме, и издавихме хората на Фараона пред очите ви,</span>
<span data-aaya="51">и когато определихме за Муса четиридесет нощи, после вие подир него приехте телеца, ставайки угнетители,</span>
<span data-aaya="52">после ви простихме, за да сте признателни!</span>
<span data-aaya="53">И когато дадохме на Муса Писанието и Разграничението, за да се напътите!</span>
<span data-aaya="54">И когато Муса рече на своя народ: “О, народе мой, ти угнети себе си, като прие телеца. Покайте се пред своя Създател и убийте [злите сред] вас! Това е за ваше добро пред Създателя ви. Той ще приеме вашето покаяние. Наистина е Той Приемащия покаянието, Милосърдния.”</span>
<span data-aaya="55">И когато изрекохте: “О, Муса, не ще ти повярваме, докато не видим Аллах наяве”, мълнията ви порази, както гледахте.</span>
<span data-aaya="56">После ви възкресихме след вашата смърт, за да сте признателни!</span>
<span data-aaya="57">И ви заслонихме с облака, и спуснахме над вас манната и пъдпъдъците: “Яжте от благата, които ви дарихме!” Не Нас угнетиха, а себе си угнетиха.</span>
<span data-aaya="58">И когато рекохме: “Влезте в това селище и яжте оттам в доволство, където пожелаете! И влезте през вратата, кланяйки се, и кажете: “Опрощение!”. Ние ще ви извиним прегрешенията и ще надбавим за благодетелните.”</span>
<span data-aaya="59">Ала угнетителите подмениха словото, което им бе казано, с друго. И изсипахме над угнетителите напаст от небето, защото бяха нечестивци.</span>
<span data-aaya="60">И когато Муса помоли за вода за своя народ, рекохме: “Удари с тоягата си камъка!” И дванадесет извора избликнаха от него. Вече всички хора знаеха своето място за пиене. “Яжте и пийте от препитанието на Аллах! И не сейте развала по земята, рушейки!”</span>
<span data-aaya="61">И когато рекохте: “О, Муса, не ще изтърпим на една и съща храна. Позови своя Господ заради нас, да ни даде от онова, което земята ражда - от нейните треви и краставици, и жито, и леща, и лук.” Каза: “Нима ще замените по-доброто с по-лошо? Слезте към някой град и ще намерите онова, което търсите!” И бяха белязани с унижението и бедността, и си навлякоха гнева на Аллах. То бе, защото не повярваха в знаменията на Аллах и убиваха пророците несправедливо. То бе, защото се противяха и престъпваха.</span>
<span data-aaya="62">Онези, които вярват, и юдеите, и християните, и сабеите, онези [от тях] които вярват в Аллах и в Сетния ден, и вършат праведни дела, имат наградата си при своя Господ и не ще има страх за тях, и не ще скърбят.</span>
<span data-aaya="63">И когато приехме вашия обет, и въздигнахме над вас Планината [ви рекохме]: “Хванете здраво това, което ви дадохме, и помнете какво има в него, за да се побоите!”</span>
<span data-aaya="64">После се отвърнахте и ако не бе над вас щедростта на Аллах и Неговата милост, щяхте да сте от губещите.</span>
<span data-aaya="65">И узнахте онези от вас, които престъпиха в Съботата, и им рекохме: “Бъдете маймуни презрени!”</span>
<span data-aaya="66">Сторихме го за назидание по тяхно време и след тях, и за поука на богобоязливите.</span>
<span data-aaya="67">И когато Муса рече на своя народ: “Аллах ви повелява да заколите крава.” - рекоха: “На присмех ли ни взимаш?” Рече: “Опазил ме Аллах да съм от невежите!”</span>
<span data-aaya="68">Рекоха: “Позови ни твоя Господ, да ни разкрие каква да бъде тя!” Рече: “Казва да е крава - нито стара, нито юница, а по средата на това. И направете, каквото ви се повелява!”</span>
<span data-aaya="69">Рекоха: “Позови ни твоя Господ, да ни разкрие какъв да бъде цветът й!” Рече: “Казва да е крава съвсем жълта на цвят, за радост на очите.”</span>
<span data-aaya="70">Рекоха: “Позови ни твоя Господ, да ни разкрие каква да бъде - за нас кравите си приличат. И ако Аллах желае, ще сме напътени.”</span>
<span data-aaya="71">Рече: “Казва да не бъде впрягана крава - нито да обръща земята, нито да напоява посева, здрава, без петна по нея.” Рекоха: “Сега ти посочи истината.” И я заклаха, но без малко да не го направят.</span>
<span data-aaya="72">И когато убихте един човек, спорехте за това. Но Аллах разкрива, каквото спотайвате.</span>
<span data-aaya="73">И рекохме: “Ударете го с част от нея [и той ще се съживи]!” Така Аллах съживява мъртъвците и ви показва Своите знамения, за да проумеете!</span>
<span data-aaya="74">После сърцата ви закоравяха и са като камъни, дори по-корави. Да! И сред камъните има такива, от които бликват реки, и сред тях някои се разцепват и излиза оттам вода; а някои от тях падат в уплах пред Аллах. Но Аллах не подминава вашите дела.</span>
<span data-aaya="75">Нима копнеете да ви повярват, щом част от тях слушаха Словото на Аллах, после го преиначаваха, знаейки, след като го бяха проумели?</span>
<span data-aaya="76">И щом срещнеха вярващите, казваха: “Ние повярвахме.” А щом се уединяха един с друг, казваха: “Нима ще им разправите онова, което Аллах ви е разкрил, че да ви оспорват с него пред вашия Господ?” Нима не проумявате?</span>
<span data-aaya="77">Нима не знаят, че Аллах знае и каквото спотайват, и каквото разгласяват?</span>
<span data-aaya="78">Някои от тях са неграмотни, не познават Писанието, а само измислици. Ала те само предполагат.</span>
<span data-aaya="79">Горко на онези, които с ръцете си пишат Писанието, после изричат: “Това е от Аллах.” - за да го продадат на нищожна цена! Горко им заради онова, което ръцете им написаха и горко им заради онова, което придобиха!</span>
<span data-aaya="80">И казват: “Не ще ни докосне Огънят освен само в броени дни.” Кажи: “Нима сте взели обет от Аллах? Аллах никога не нарушава Своя обет. Или говорите за Аллах, каквото не знаете?”</span>
<span data-aaya="81">Да, който придобива злина и грехът му го обгражда - тези са обитателите на Огъня, там ще пребивават вечно.</span>
<span data-aaya="82">А които вярват и вършат праведни дела, тези са обитателите на Рая, там ще пребивават вечно.</span>
<span data-aaya="83">И приехме от синовете на Исраил обет: “Служете само на Аллах и се отнасяйте с добро към двамата родители и към близките, сираците и нуждаещите се! И говорете на хората с добро, и отслужвайте молитвата, и давайте милостинята закат!” - после се отметнахте, освен малцина от вас, и се отдръпнахте.</span>
<span data-aaya="84">И приехме от вас обет: “Не проливате [един на друг] кръвта си и не се прогонвате [взаимно] от домовете си!”. После, засвидетелствайки, вие потвърдихте това.</span>
<span data-aaya="85">После се избивахте и прогонвахте от домовете им някои от вас, като си помагахте против тях с грях и вражда. И дойдеха ли при вас като пленници, ги откупвахте. А ви бе възбранено да ги прогонвате. Нима вярвате в част от Писанието, а в друга не вярвате? За онези от вас, които вършат това, няма друго възмездие освен позор в земния живот, а в Деня на възкресението ще бъдат подложени на най-суровото мъчение. Аллах не подминава вашите дела.</span>
<span data-aaya="86">Тези са, които избраха земния живот вместо отвъдния. И мъчението им не ще бъде облекчено, и не ще им се помогне.</span>
<span data-aaya="87">И дадохме на Муса Писанието, и подир него изпратихме един след друг пратениците, и дадохме на Иса, сина на Мариам, ясните знаци, и го подкрепихме със Светия дух. Нима не ви обземаше надменност всеки път, щом пратеник ви донасяше онова, което душите ви не желаят? И някои отрекохте, а други убивате.</span>
<span data-aaya="88">И казаха: “Сърцата ни са под ключ.” Да, Аллах ги е проклел заради тяхното неверие. Те малко вярват.</span>
<span data-aaya="89">И щом при тях дойде от Аллах Книгата, потвърждаваща онова, което е у тях - а още отпреди бяха молили за помощ срещу неверниците, - и щом при тях дойде онова, което [вече] знаеха, не повярваха в него. Проклятието на Аллах е над неверниците.</span>
<span data-aaya="90">Колко лошо е онова, за което продадоха душите си - да не вярват в низпосланото от Аллах, поради завист, че Аллах низпослава от Своята благодат комуто пожелае измежду Своите раби. И заслужиха гняв върху гняв. За неверниците има унизително мъчение.</span>
<span data-aaya="91">И когато им се каза: “Повярвайте в онова, което Аллах низпосла!” - рекоха: “Вярваме в низпосланото нам.” И не вярват в онова, което е след него, а то е истината, потвърждаваща онова, което е у тях. Кажи: “А защо преди убивахте пророците на Аллах, ако сте вярващи?”</span>
<span data-aaya="92">И Муса ви донесе ясните знаци, а после приехте телеца, ставайки угнетители.</span>
<span data-aaya="93">И когато приехме вашия обет, и въздигнахме над вас Планината [ви рекохме]: “Хванете здраво това, което ви дадохме, и послушайте!” Рекоха: “Чухме и се възпротивихме.” И в тяхното неверие сърцата им бяха пропити с телеца. Кажи: “Колко лошо е онова, което вашата вяра ви повелява, ако сте вярващи!”</span>
<span data-aaya="94">Кажи: “Ако отвъдният дом при Аллах е само за вас, а не за другите хора, възжелайте смъртта, ако говорите истината!”</span>
<span data-aaya="95">А не ще я възжелаят никога, заради онова, което ръцете им са сторили преди. Аллах знае угнетителите.</span>
<span data-aaya="96">Наистина ще откриеш, че те са най-ненаситните за живот хора, [дори] повече от съдружаващите. Всеки от тях желае да би векувал хиляда години. Ала няма той да се отдалечи от мъчението, дори да векува. Аллах съзира техните дела.</span>
<span data-aaya="97">Кажи: “Кой е враг на Джибрил?” Той го низпосла в твоето сърце с позволението на Аллах в потвърждение на съществуващото вече и като напътствие, и благовестие за вярващите.</span>
<span data-aaya="98">Който е враг на Аллах и на Неговите ангели, и на Неговите пратеници, и на Джибрил, и на Микал - Аллах е враг на неверниците.</span>
<span data-aaya="99">Вече ти низпослахме ясни знамения. В тях не вярват само нечестивците.</span>
<span data-aaya="100">Нали всякога, щом се договаряха с договор, някои от тях го отхвърляха! Дори повечето от тях не вярват.</span>
<span data-aaya="101">И щом при тях дойде Пратеника на Аллах, за да потвърди наличното у тях, едни от дарените с Писанието хвърлиха зад гърба си Книгата на Аллах, сякаш не знаят.</span>
<span data-aaya="102">И последваха онова, което сатаните разправяха против владението на Сулайман. И не бе Сулайман неверник, ала сатаните бяха - учеха хората на магия и на онова, което във Вавилон бе низпослано на ангелите Харут и Марут. Не учеха никого, докато и двамата не му кажат: “Ние сме само изпитание, тъй че не ставай неверник!” И [хората] се учеха от тях как да разделят мъжа от жена му, ала с това не вредяха никому, освен с позволението на Аллах. И се учеха на онова, което им вреди, а не им е от полза. И знаеха, че който го избере, не ще има дял за него в отвъдния живот. Колко лошо е онова, за което продадоха душите си, ако знаеха!</span>
<span data-aaya="103">А ако вярваха и се бояха, награда от Аллах е най-доброто, ако знаеха.</span>
<span data-aaya="104">О, вярващи, не казвайте: “Зачети ни!”, а казвайте: “Пожали ни!” и послушайте! За неверниците има болезнено мъчение.</span>
<span data-aaya="105">Нито онези от хората на Писанието, които не повярваха, нито съдружаващите желаеха на вас да бъде низпослано благо от вашия Господ. Но Аллах определя за Своята милост когото пожелае. Аллах е Владетелят на великата благодат.</span>
<span data-aaya="106">Каквото и знамение да отменим или накараме да се забрави, донасяме по-добро или подобно на него. Не узна ли ти, че Аллах над всяко нещо има сила?</span>
<span data-aaya="107">Не узна ли ти, че на Аллах принадлежи владението на небесата и на земята, и нямате освен Аллах нито покровител, нито избавител?</span>
<span data-aaya="108">Или искате да питате вашия Пратеник, както бе питан и Муса преди? А който подменя вярата с неверие, той се е отклонил от правия път.</span>
<span data-aaya="109">Мнозина от хората на Писанието, поради завист в душите, желаят, след като сте повярвали, да ви превърнат пак в неверници, след като им се разкри истината. Извинявайте и прощавайте, докато Аллах даде Своята повеля! Аллах над всяко нещо има сила.</span>
<span data-aaya="110">И отслужвайте молитвата, и давайте милостинята закат, и каквото и благо да направите отнапред за душите си, ще го намерите при Аллах. Аллах съзира вашите дела.</span>
<span data-aaya="111">И рекоха [хората на Писанието]: “В Рая ще влязат само юдеи и християни.” Това са техните въжделения. Кажи им: “Дайте своя довод, ако говорите истината!”</span>
<span data-aaya="112">Да! Който всецяло се е отдал на Аллах и е благодетелен, ще има наградата си при своя Господ. И не ще има страх за тях, и не ще скърбят.</span>
<span data-aaya="113">И рекоха юдеите: “Християните не се основават на нищо.” И християните рекоха: “Юдеите не се основават на нищо.” А четат Писанието. Така и незнаещите изричат подобни думи. Аллах ще отсъди помежду им в Деня на възкресението за онова, по което са в разногласие.</span>
<span data-aaya="114">И кой е по-голям угнетител от онзи, който в храмовете на Аллах възбранява да се споменава Неговото име и се стреми да ги разруши? На тези не подобава да влизат там, освен със страх. За тях в земния живот има позор, за тях в отвъдния има огромно мъчение.</span>
<span data-aaya="115">На Аллах принадлежи и изтокът, и западът, и накъдето и да се обърнете, там е Ликът на Аллах. Аллах е всеобхватен, всезнаещ.</span>
<span data-aaya="116">И рекоха: “Аллах се сдоби със син.” Пречист е Той! Да, Негово е всичко и на небесата, и на земята. Всички се покоряват на Него.</span>
<span data-aaya="117">Първосъздателя на небесата и на земята! И щом реши нещо, казва му само: “Бъди!”. И то става.</span>
<span data-aaya="118">И рекоха незнаещите: “Аллах не ще ли ни продума, или да ни се яви знамение?” Така и онези преди тях изричаха подобни думи. Сърцата им си приличат. Вече обяснихме знаменията на хора убедени.</span>
<span data-aaya="119">Изпращаме те с истината Ние като благовестител и предупредител. И не ще бъдеш питан за обитателите на Ада.</span>
<span data-aaya="120">И не ще са доволни от теб нито юдеите, нито християните, докато не последваш тяхната вяра. Кажи: “Напътствието на Аллах е напътствие.” И ако последваш страстите им подир знанието, което си получил, никой не ще те защити от Аллах и не ще те избави.</span>
<span data-aaya="121">Тези, на които дадохме Писанието, го четат с правдиво четене. Те вярват в него. А които не вярват в него - тези са губещите.</span>
<span data-aaya="122">О, синове на Исраил, помнете Моята благодат, с която ви обсипах, и че бях ви предпочел измежду народите!</span>
<span data-aaya="123">И бойте се от Деня, в който ни една душа не ще замени друга в нищо и не ще се приеме от нея откуп, и не ще й бъде от полза ничие застъпничество, и не ще им се помогне!</span>
<span data-aaya="124">И когато Господът на Ибрахим го изпита със слова, той ги изпълни. Рече: “Правя те водител на хората.” Каза: “А от моето потомство?” Рече: “Не получават Моя обет угнетителите.”</span>
<span data-aaya="125">И сторихме Дома [Кааба] място за събиране на хората и сигурно убежище: “Вземете мястото на Ибрахим да бъде за молитви!” И заръчахме на Ибрахим и Исмаил: “Почистете Моя Дом за тези, които обхождат, пребивават и се кланят, свеждайки чела до земята в суджуд!”</span>
<span data-aaya="126">И когато Ибрахим рече: “Господи мой, стори го защитен град и храни с плодовете неговите жители - онези от тях, които повярваха в Аллах и в Сетния ден!”, Той рече: “А който е неверник, ще го оставя малко да се понаслаждава, после ще го подкарам към мъчението на Ада. И колко лоша е тази участ!”</span>
<span data-aaya="127">И когато Ибрахим и Исмаил издигаха основите на Дома, [рекоха]: “Господи, приеми от нас! Наистина Ти си Всечуващия, Всезнаещия.</span>
<span data-aaya="128">Господи, направи ни отдадени на Теб, и от нашето потомство - общност, отдадена на Теб, и ни покажи нашите обреди, и приеми нашето покаяние! Ти си Приемащия покаянието, Милосърдния.</span>
<span data-aaya="129">Господи, проводи им пратеник измежду тях, да им чете Твоите знамения, да ги учи на Писанието и на мъдростта, и да ги пречиства! Ти си Всемогъщия, Премъдрия.”</span>
<span data-aaya="130">А кой друг се отвръщаше от вярата на Ибрахим, освен онзи, който е безразсъден за себе си? Него [Ибрахим] Ние избрахме в земния живот, а в отвъдния той е от праведниците.</span>
<span data-aaya="131">Когато неговият Господ му рече: “Отдай се!” - той рече: “Отдадох се на Господа на световете.”</span>
<span data-aaya="132">И завеща това Ибрахим на синовете си, [а също] и Якуб: “О, мои синове, Аллах избра вашата религия - умирайте само отдадени!”</span>
<span data-aaya="133">Нима бяхте свидетели, когато смъртта се приближи до Якуб и той рече на своите синове: “На какво ще служите след мен?” Рекоха: “Ще служим на твоя Бог и на Бога на твоите предци Ибрахим и Исмаил, и Исхак - на Единствения Бог, и Нему ще бъдем отдадени.”</span>
<span data-aaya="134">Те са общност, вече отминала. Тяхно е онова, което са придобили, и ваше е онова, което вие сте придобили. И не ще бъдете питани какво те са извършили.</span>
<span data-aaya="135">И рекоха: “Станете юдеи или християни и ще тръгнете по правия път!” Кажи: “Не, ние следваме вярата на Ибрахим, правоверния, а той не бе от съдружаващите.”</span>
<span data-aaya="136">Кажете: “Вярваме в Аллах и в низпосланото на нас, и в низпосланото на Ибрахим и Исмаил, и Исхак, и Якуб, и родовете [му], и в дареното на Муса и на Иса, и в дареното на пророците от техния Господ. Разлика не правим между никого от тях и на Него сме отдадени.”</span>
<span data-aaya="137">И ако бяха повярвали в същото, в което и вие повярвахте, щяха да се напътят. Но ако са се отметнали, те са в раздор и Аллах ще ти е достатъчен срещу тях. Той е Всечуващия, Всезнаещия.</span>
<span data-aaya="138">Баграта на Аллах! А кой е по-хубав от Аллах по багра? Само на Него служим.</span>
<span data-aaya="139">Кажи: “Нима спорите с нас за Аллах, а Той е и нашият Господ, и вашият Господ? Нам са нашите дела и вам са вашите дела. На Него сме предани.”</span>
<span data-aaya="140">Или ще кажете, че Ибрахим и Исмаил, и Исхак, и Якуб, и родовете [му] бяха юдеи или християни? Кажи: “Вие ли знаете повече, или Аллах?” И кой е по-голям угнетител от онзи, който е скрил у себе си свидетелство от Аллах? Аллах не подминава вашите дела.</span>
<span data-aaya="141">Те са общност, вече отминала. Тяхно е онова, което са придобили и ваше е онова, което вие сте придобили. И не ще бъдете питани какво те са извършили.</span>
<span data-aaya="142">Ще кажат глупците от хората: “Какво ги отклони от досегашната им посока за молитва?” Кажи: “На Аллах принадлежи и изтокът, и западът. Той води когото желае към правия път.”</span>
<span data-aaya="143">И така ви сторихме общност по средата - за да сте свидетели за хората и Пратеника да е свидетел за вас. И сторихме твоята досегашна посока за молитва само за да разграничим последвалите Пратеника от онези, които се обръщат на пети. [Смяната] наистина е трудност, но не и за онези, които Аллах е напътил. А Аллах не би погубил вярата ви. Аллах към хората е състрадателен, милосърден.</span>
<span data-aaya="144">Виждаме да се обръща твоето лице [о, Мухаммад] към небето. Ние непременно ще те обърнем в посока за молитви, която ще ти е угодна. Тъй че обърни лице към Свещената джамия! Където и да бъдете, обръщайте лице към нея! Дарените с Писанието знаят, че това е истината от техния Господ. Аллах не подминава техните дела.</span>
<span data-aaya="145">И каквото и знамение да донесеш на дарените с Писанието, те не ще последват твоята посока за молитви, а и ти не ще последваш тяхната посока. И едните от тях не ще последват посоката за молитви на другите. А ако последваш страстите им след онова, което си получил от знанието, тогава ти си от угнетителите.</span>
<span data-aaya="146">Онези, на които дарихме Писанието, го знаят, както знаят синовете си. Но едни от тях скриват истината, знаейки.</span>
<span data-aaya="147">Истината е от твоя Господ и не бъди от съмняващите се!</span>
<span data-aaya="148">Всеки има посока, накъдето се обръща. Надпреварвайте се в добрините! Където и да сте, Аллах всички ви ще събере. Аллах над всяко нещо има сила.</span>
<span data-aaya="149">Откъдето и да тръгнеш, обръщай лице към Свещената джамия! Това е истината от твоя Господ. Аллах не подминава вашите дела.</span>
<span data-aaya="150">Откъдето и да тръгнеш, обръщай лице към Свещената джамия, и където и да бъдете, обръщайте лица към нея, за да нямат хората довод срещу вас, освен онези от тях, които угнетяват, и да изпълня Своята благодат към вас, за да бъдете напътени! Затова не се страхувайте от тях, а се страхувайте от Мен!</span>
<span data-aaya="151">Изпратихме ви пратеник измежду вас, да ви чете Нашите знамения и да ви пречиства, и да ви учи на Писанието и на мъдростта, и да ви учи на онова, което не сте знаели.</span>
<span data-aaya="152">И споменавайте Ме, за да ви споменавам и Аз, и благодарете Ми, и не Ме отхвърляйте!</span>
<span data-aaya="153">О, вярващи, искайте помощта на Аллах с търпение и молитва! Аллах е с търпеливите.</span>
<span data-aaya="154">И не наричайте “мъртви” убитите по пътя на Аллах! Не, живи са! Но вие не усещате.</span>
<span data-aaya="155">И непременно ще ви изпитаме с малко страх и глад, и с отнемане от имотите, душите и плодовете. И благовествай търпеливите,</span>
<span data-aaya="156">които, щом беда ги сполети, казват: “Ние на Аллах принадлежим и при Него се завръщаме.”</span>
<span data-aaya="157">Върху тях има благослов и милост от техния Господ. Те са напътените.</span>
<span data-aaya="158">Ас-Сафа и ал-Маруа са от знаците на Аллах, и който ходи при Дома на поклонение хадж или поклонение умра, той не върши грях, като ги обикаля. А който прави добро и по своя воля - Аллах е въздаващ, всезнаещ.</span>
<span data-aaya="159">Онези, които скриват низпосланите от Нас ясни знамения и напътствието, след като ги разяснихме на хората в Писанието, тях Аллах проклина и проклинащите ги проклинат,</span>
<span data-aaya="160">освен онези, които се покаят и поправят, и разкрият. От тях ще приема покаяние. Аз съм Приемащия покаянието, Милосърдния.</span>
<span data-aaya="161">А онези, които не вярват и умират неверници, над тях е проклятието на Аллах и на всички ангели и хора</span>
<span data-aaya="162">вечно ще са в него. Мъчението им не ще бъде облекчено и не ще им се даде отсрочка.</span>
<span data-aaya="163">Вашият Бог е единственият. Няма друг Бог освен Него, Всемилостивия, Милосърдния.</span>
<span data-aaya="164">В сътворяването на небесата и на земята, и в промяната на нощта и деня, и в корабите, плаващи в морето с онова, което носи полза на хората, и във водата, която Аллах изсипва от небето, и съживява с нея земята след нейната смърт, и множи там всякакви твари, и в смяната на ветровете, и в покорните между небето и земята облаци - наистина има знамения за хора проумяващи.</span>
<span data-aaya="165">А някои от хората приемат за богове други вместо Аллах, обичат ги, както Аллах трябва да се обича. А които вярват, най-силно обичат Аллах. И ако угнетителите можеха да съзрат, когато видят мъчението, че цялата сила е на Аллах и че Аллах е суров в мъчението...</span>
<span data-aaya="166">Тогава, щом видят мъчението, онези, които са били следвани, ще се отрекат от онези, които са ги следвали, и ще се прекъснат връзките между тях.</span>
<span data-aaya="167">А онези, които са ги следвали, ще кажат: “Ако има за нас връщане, ще се отречем от тях, както и те се отрекоха от нас.” Така Аллах ще им покаже техните деяния като горести за тях и не ще излязат от Огъня.</span>
<span data-aaya="168">О, хора, яжте от онова по земята, което е позволено и приятно! И не следвайте стъпките на сатаната! Той за вас е явен враг.</span>
<span data-aaya="169">Той ви повелява само злина и поквара, и да говорите за Аллах онова, което не знаете.</span>
<span data-aaya="170">И когато им се каже: “Следвайте онова, което Аллах е низпослал!” - казват: “Не, ще следваме онова, с което заварихме предците си!” Ала нима и ако техните предци не са проумели нищо и не са били напътени?</span>
<span data-aaya="171">Неверниците приличат на човек, ревящ към нещо, което чува само крясък и зов. Глухи, неми, слепи - те не проумяват.</span>
<span data-aaya="172">О, вярващи, яжте от благата, които Ние ви дарихме, и бъдете признателни на Аллах, ако на Него служите!</span>
<span data-aaya="173">Той ви забрани мършата, кръвта, свинското месо и закланото за друг, а не за Аллах. А който е принуден, без да е потисник, нито престъпващ, за него не е грях. Аллах е опрощаващ, милосърден.</span>
<span data-aaya="174">Скриващите онова, което Аллах е низпослал от Писанието, и продаващите го на нищожна цена, ще поглъщат в своя стомах само Огъня. И не ще им проговори Аллах в Деня на възкресението, и не ще ги пречисти, и за тях има болезнено мъчение.</span>
<span data-aaya="175">Те са, които купиха заблудата вместо напътствието и мъчението - вместо опрощението. И колко настойчиви са пред Огъня!</span>
<span data-aaya="176">Така е, защото Аллах низпосла Писанието с истината. А които спорят относно Писанието, те са в дълбок раздор.</span>
<span data-aaya="177">Праведността не е да обръщате лице на изток или на запад, праведността е у онзи, който вярва в Аллах и в Сетния ден, и в ангелите, и в Писанието, и в пророците, и раздава от своя имот, въпреки любовта си към него, на роднините и сираците, и на нуждаещите се, и на пътника [в неволя], и на просяците, и за освобождаване на робите, и отслужва молитвата, и дава милостинята закат; и у изпълняващите своя обет, когато са обещали, и у търпеливите в злочестие и беда, и във вихъра на битката. Те са искрените и те са богобоязливите.</span>
<span data-aaya="178">О, вярващи, вам е предписано възмездие за убитите, свободен - за свободен и роб - за роб, и жена - за жена. А който получи опрощение от своя брат, да го получи според обичая, а той да му се издължи с добрина. Това е облекчение и милост от вашия Господ. А който след това престъпи, за него има болезнено наказание.</span>
<span data-aaya="179">За вас във възмездието има живот, о, разумни хора, за да се побоите!</span>
<span data-aaya="180">Предписано ви е, когато смъртта надвисне над някого от вас, ако той остави благо, да го завещае на двамата родители и на близките според обичая. Това е дълг за богобоязливите.</span>
<span data-aaya="181">А който подмени [завещанието], след като го е чул, грехът е само над онези, които са го подменили. Аллах е всечуващ, всезнаещ.</span>
<span data-aaya="182">А който се опасява от грешка или грях на завещател, и помирява [наследниците], за него не е грях. Аллах е опрощаващ, милосърден.</span>
<span data-aaya="183">О, вярващи, предписано ви е говеенето, както бе предписано и за онези преди вас, за да се побоите</span>
<span data-aaya="184">в определени дни. А който от вас е болен или на път - да се издължи в други дни. А за които не могат - откуп: да нахранят човек в нужда. А който по своя воля стори благо, това е най-доброто за него. И да говеете е най-доброто за вас, ако знаете.</span>
<span data-aaya="185">Рамадан е месецът, през който беше низпослан Коранът за напътствие на хората и с ясни знаци от напътствието и разграничението. Който от вас се окаже в този месец, да говее през него, а който е болен или на път - да се издължи в други дни. Аллах иска да ви улесни и не иска да ви затрудни, а да завършите докрай определените дни, да възвеличите Аллах за онова, с което ви е напътил и да сте признателни.</span>
<span data-aaya="186">И когато Моите раби те питат за Мен - Аз съм наблизо, откликвам на зова на зовящия, когато Ме позове. Нека и те Ми откликнат, и нека вярват в Мен, за да се напътят!</span>
<span data-aaya="187">Позволено ви е да прекарате нощите на говеенето при своите жени. Те са одеяние за вас и вие сте одеяние за тях. Аллах знае, че сте измамили самите себе си, но е приел вашето покаяние и ви е извинил. А сега ги обладавайте и се стремете към онова, което Аллах ви е предписал: яжте и пийте, додето различите при [пукването на] зората белия конец от черния конец! После довършете говеенето до нощта и не ги обладавайте, когато пребивавате в джамиите! Това са границите на Аллах, не ги доближавайте! Така Аллах обяснява Своите знамения на хората, за да се побоят!</span>
<span data-aaya="188">И не яжте своите имоти помежду си с измама, и не ги подхвърляйте на съдиите, за да ядете с грях от имотите на хората, знаейки!</span>
<span data-aaya="189">Питат те за новолунието. Кажи: “То сочи определено време за хората и за поклонението хадж.” Праведността не е да идвате в домовете отзад, а праведността е у онзи, който се бои от Аллах. Влизайте в домовете през вратите им! И бойте се от Аллах, за да сполучите!</span>
<span data-aaya="190">И се сражавайте по пътя на Аллах с онези, които се сражават с вас, и не престъпвайте! Аллах не обича престъпващите.</span>
<span data-aaya="191">И ги убивайте там, където ги сварите, и ги прогонете оттам, откъдето и те ви прогониха! Да заблуждаваш е по-тежко, отколкото да убиваш. И не се сражавайте с тях при Свещената джамия, докато не започнат там да се сражават с вас! А ако се сражават с вас, убийте ги! Такова е възмездието за неверниците.</span>
<span data-aaya="192">А престанат ли - Аллах е опрощаващ, милосърден.</span>
<span data-aaya="193">И се сражавайте с тях, докогато не ще има заблуда и религията ще е на Аллах! А престанат ли, тогава да не се враждува, освен против угнетителите!</span>
<span data-aaya="194">Месец на забрана - срещу месец на забрана! И за [нарушаване на] забраните - възмездие. А който ви нападне, нападнете го така, както ви е нападнал! И бойте се от Аллах, и знайте, че Аллах е с богобоязливите!</span>
<span data-aaya="195">И раздавайте по пътя на Аллах, и не се хвърляйте със собствените си ръце към гибелта, и благодетелствайте! Аллах обича благодетелните.</span>
<span data-aaya="196">И довършвайте поклонението хадж, и поклонението умра заради Аллах! А ако сте възпрени, [дайте] жертвено животно според своите възможности! И не бръснете главите си, докато жертвеното животно не стигне местоназначението си! А който от вас е болен или има страдание по главата, тогава - да се откупи с говеене или подаяние, или жертвоприношение. А ако сте в безопасност, онзи, който използва поклонението умра и за поклонение хадж, [да даде] жертвено животно според своите възможности. А който не е в състояние, да говее три дни по време на поклонението хадж и седем, щом се върне, та пълни десет. Това е за онзи, чиито роднини не живеят в околностите на Свещената джамия. И бойте се от Аллах, и знайте, че Аллах е строг в наказанието!</span>
<span data-aaya="197">Поклонението хадж е в знайни месеци и който през тях си наложи поклонението, да няма съвокупление, нито безпътство, нито прение по време на поклонението хадж! Каквато и добрина да сторите, Аллах я узнава. И запасете се! Най-добрият запас е богобоязливостта. И бойте се от Мен, о, разумни хора!</span>
<span data-aaya="198">И не е грях за вас да търсите благодат от вашия Господ. И когато се плиснете надолу по Арафат, споменавайте Аллах при Свещената планина! И Го споменавайте, както ви е напътил, дори да сте били преди това от заблудените!</span>
<span data-aaya="199">После се плиснете надолу, откъдето хората се плисват, и молете Аллах за прошка! Наистина Аллах е опрощаващ, милосърден.</span>
<span data-aaya="200">И щом изпълните своите обреди, споменавайте Аллах, както споменавате предците си, дори по-силно! А някои от хората казват: “Господи, въздай ни в земния живот!” Няма дял за тях в отвъдния.</span>
<span data-aaya="201">А някои от тях казват: “Господи, въздай ни добрина в земния живот и добрина - в отвъдния! И опази ни от мъчението на Огъня!”</span>
<span data-aaya="202">За тях има дял от онова, което са придобили. Аллах бързо прави равносметка.</span>
<span data-aaya="203">И споменавайте Аллах в преброените дни! А който избърза с два дни, не е грях за него, и който се забави, не е грях за него - за онзи, който е богобоязлив. И бойте се от Аллах, и знайте, че при Него ще бъдете събрани!</span>
<span data-aaya="204">Сред хората има и такива, чиито думи те омайват в земния живот и призовават Аллах за свидетел на онова, което е в сърцата им. Но те са най-свирепи в разпрата.</span>
<span data-aaya="205">И когато такъв се обърне, той тича по земята, за да сее по нея развала и да погуби насажденията и приплода. А Аллах не обича развалата.</span>
<span data-aaya="206">И когато му се каже: “Бой се от Аллах!”, го обзема гордост от греха. Стига му Адът и колко лоша постеля е той!</span>
<span data-aaya="207">Някои хора отдават душите си, за да угодят на Аллах. А Аллах е състрадателен към рабите.</span>
<span data-aaya="208">О, вярващи, встъпете всички в покорството и не следвайте стъпките на сатаната! Той е ваш явен враг.</span>
<span data-aaya="209">И ако се подхлъзнете, след като сте получили ясните знаци, знайте, че Аллах е всемогъщ, премъдър!</span>
<span data-aaya="210">Нима очакват само Аллах и ангелите да дойдат при тях в сенките на облаците? А делото е отсъдено и при Аллах ще бъдат върнати делата.</span>
<span data-aaya="211">Попитай синовете на Исраил колко ясни знамения им дадохме! А който подмени благодатта на Аллах, след като е дошла при него, наистина Аллах е суров в наказанието.</span>
<span data-aaya="212">Земният живот бе разкрасен за неверниците, а те се присмиват на вярващите. Но които са богобоязливи, ще бъдат над тях в Деня на възкресението. Аллах безмерно въздава комуто пожелае.</span>
<span data-aaya="213">Хората бяха една общност и Аллах изпрати пророците - благовестители и предупредители, и заедно с тях низпосла Книгата с истината, за да отсъди между хората за онова, по което бяха в разногласие. А поради злобата помежду им изпаднаха в разногласие за нея само онези, на които тя бе дадена, след като ясните знаци бяха дошли при тях. И поведе Аллах вярващите към онова от истината, по което бяха в разногласие, с Неговото позволение. Аллах води когото пожелае към правия път.</span>
<span data-aaya="214">Или смятате да влезете в Рая, без да ви сполети същото, което сполетя и отминалите преди вас? Връхлитаха ги беда и горест, и бяха разтърсвани, докато Пратеника и онези, които повярваха заедно с него, не казваха: “Кога ще дойде подкрепата на Аллах?” Да, подкрепата на Аллах е наблизо.</span>
<span data-aaya="215">Питат те какво да раздават. Кажи: “Каквото и добро да раздадете, нека е за родителите и близките, и сираците, и нуждаещите се, и пътника [в неволя]. Каквото и добро да сторите, Аллах го знае.</span>
<span data-aaya="216">Предписана ви е битка, а тя е омразна за вас. Но може да мразите нещо, а то да е добро за вас, и може да обичате нещо, а то да е зло за вас. Аллах знае, вие не знаете.</span>
<span data-aaya="217">Питат те за Свещения месец, за битка през него. Кажи: “Тежка битка е тогава, но възпирането от пътя на Аллах, неверието в Него и в Свещената джамия, и пропъждането на обитателите й оттам е по-тежко пред Аллах, и да се заблуждава е по-тежко, отколкото да се убива.” И не ще престанат да се сражават с вас, докато не ви отвърнат от вашата религия, ако могат. А които от вас отстъпят от религията си и умрат неверници, на такива пропадат делата и в земния живот, и в отвъдния, и те са обитателите на Огъня, там ще пребивават вечно.</span>
<span data-aaya="218">Които повярваха и които се преселиха, и се бореха по пътя на Аллах, те се надяват на милостта от Аллах. Аллах е опрощаващ, милосърден.</span>
<span data-aaya="219">Питат те за виното и за игрите на късмет. Кажи: “В тях има голям грях и изгоди за хората, но грехът им е по-голям от изгодата.” И питат какво да раздават. Кажи: “Излишъка.” Така Аллах ви обяснява знаменията, за да размислите</span>
<span data-aaya="220">за земния и за отвъдния живот. И питат за сираците. Кажи: “Най-хубаво е онова, което е за тяхно добро.” И ако съжителствате с тях, те са ваши братя. Аллах различава кой носи вреда и кой носи добро. И пожелае ли Аллах, ще ви затрудни. Аллах е всемогъщ, премъдър.</span>
<span data-aaya="221">И не встъпвайте в брак със съдружаващи жени, докато не повярват! Вярваща робиня е по-добра от съдружаваща жена, дори да ви е възхитила. И не встъпвайте в брак със съдружаващи мъже, докато не повярват! Вярващ роб е по-добър от съдружаващ мъж, дори да ви е възхитил. Съдружаващите зоват към Ада, а Аллах зове към Рая и опрощението с Негово позволение. И обяснява Той знаменията Си на хората, за да се поучат.</span>
<span data-aaya="222">И те питат за месечното кръвотечение. Кажи: “Това е страдание.” И стойте далеч от жените в [период на] месечно кръвотечение, и не ги доближавайте, докато не се очистят! А щом се очистят, обладавайте ги, откъдето Аллах ви е повелил! Наистина Аллах обича каещите се и обича пречистващите се.</span>
<span data-aaya="223">Вашите жени са като нива за вас. И отивайте при нивата си, както пожелаете, и подготвяйте се отнапред, и се бойте от Аллах, и знайте, че ще Го срещнете! И благовествай вярващите!</span>
<span data-aaya="224">И не правете клетвите си в името на Аллах пречка да сте праведни, да се боите и да помирявате хората! Аллах е всечуващ, всезнаещ.</span>
<span data-aaya="225">Аллах не ви придиря за празнословието в клетвите ви, ала ви придиря за онова, което вашите сърца са придобили. Аллах е опрощаващ, всеблаг.</span>
<span data-aaya="226">Онези, които се закълнат да не бъдат с жените си - да изчакат четири месеца. А върнат ли се - Аллах е опрощаващ, милосърден.</span>
<span data-aaya="227">А решат ли да се разведат - Аллах е всечуващ, всезнаещ.</span>
<span data-aaya="228">А разведените жени да изчакат във въздържание три месечни кръвотечения и не им е позволено да скриват онова, което Аллах е сътворил в утробите им, ако вярват в Аллах и в Сетния ден. Тогава техните мъже, ако искат помирение, имат най-голямото право да си ги възвърнат. И жените имат същите права, каквито и задължения съгласно обичая, но мъжете са едно стъпало над тях. Аллах е всемогъщ, премъдър.</span>
<span data-aaya="229">Разводът е два пъти - [после] или задръжте [жените] с добро, или - пуснете с благо. И не ви е позволено да взимате нищо от онова, което сте им дали, освен ако двамата се опасяват да не престъпят границите на Аллах. Ако се опасявате, че двамата не ще спазят границите на Аллах, не е прегрешение за тях, ако жената даде откуп. Това са границите на Аллах, не ги нарушавайте! А които нарушават границите на Аллах - те са угнетителите.</span>
<span data-aaya="230">А ако се разведе с нея [за трети път], тя не му е позволена после, преди да встъпи в брак с друг мъж, и ако й даде развод и той, не е прегрешение за двамата да се съберат, ако мислят, че ще спазят границите на Аллах. Това са границите на Аллах. Той ги обяснява на хора, които разбират.</span>
<span data-aaya="231">А когато сте дали развод на жени и те са изпълнили срока [на изчакване], задръжте ги с благо или ги пуснете с благо! И не ги задържайте с насилие, престъпвайки! А който направи това, угнетява себе си. И не се отнасяйте с насмешка към знаменията на Аллах, и споменавайте благодатта на Аллах към вас, и онова, което ви е низпослал от Книгата и мъдростта за ваше наставление! И бойте се от Аллах, и знайте, че Аллах всяко нещо знае!</span>
<span data-aaya="232">А ако се разведете с жените и те са изпълнили своя срок, да не им се пречи да встъпят в брак със своите съпрузи, ако се споразумеят помежду си съгласно обичая! С това се наставлява онзи от вас, който вярва в Аллах и в Сетния ден. Това за вас е най-добродетелното и най-чистото. Аллах знае, вие не знаете.</span>
<span data-aaya="233">А майките да кърмят рожбите си две пълни години, когато мъжът поиска кърменето да завърши. Онзи, чието е новороденото, е длъжен да ги храни и облича според обичая. На всяка душа се възлага само по силите й. Да не се злостори на майка заради нейната рожба, нито на онзи, чието е новороденото, заради неговата рожба, и за наследника е същото. А ако и двамата искат отбиване, при взаимно съгласие и съветване, не е прегрешение за тях. И ако искате да поверите рожбите си на кърмачки, не е прегрешение за вас, щом се отплатите, давайки според обичая. И бойте се от Аллах, и знайте, че Аллах съзира вашите дела!</span>
<span data-aaya="234">А които от вас се поминат и оставят вдовици - те да изчакат сами със себе си четири месеца и десет дена.   Щом изпълнят срока, няма прегрешение за вас в онова, което вършат със себе си според предписанието. Сведущ е Аллах за вашите дела.</span>
<span data-aaya="235">И не е прегрешение за вас да намекнете пред [овдовелите] жени за сгодяване или да го спотаите в душите си. Аллах знае, че ще им споменете. Ала не им обещавайте скришом, освен ако изричате само прилични думи, и не пристъпвайте към сключване на брак, докато предписаният срок не се изпълни! И знайте, че Аллах знае какво е в душите ви, и бойте се от Него, и знайте, че Аллах е опрощаващ, всеблаг!</span>
<span data-aaya="236">Не е прегрешение за вас да се разведете с жените, преди да сте ги докоснали или уговорили задължителната плата. Зарадвайте ги, богатият - според възможностите му, и бедният - според възможностите му, с добро! [То] е дълг за благодетелните.</span>
<span data-aaya="237">А ако сте им дали развод, преди да ги докоснете, но вече сте уговорили задължителната плата, за тях е половината от онова, което сте уговорили, освен ако те се въздържат или се въздържи онзи, в чиито ръце е сключването на брака. А да се въздържате е по-близо до богобоязливостта. И не забравяйте благоволението помежду си! Аллах съзира вашите дела.</span>
<span data-aaya="238">Спазвайте молитвите наред със средната молитва и заставайте смирени пред Аллах!</span>
<span data-aaya="239">И ако имате страх, спазвайте молитвата и като ходите, и като яздите! А щом сте в безопасност, споменавайте Аллах, както ви е научил на онова, което не сте знаели!</span>
<span data-aaya="240">А които от вас се поминат и оставят вдовици, да завещаят на своите съпруги да се ползват [от наследството] до една година, без да бъдат прогонвани. А ако напуснат, няма прегрешение за вас в онова, което направят със себе си според предписанието. Аллах е всемогъщ, премъдър.</span>
<span data-aaya="241">На разведените жени - ползване според предписанието, - дълг е за богобоязливите.</span>
<span data-aaya="242">Така Аллах ви разяснява Своите знамения, за да проумеете.</span>
<span data-aaya="243">Нима ти не видя онези, които излязоха от домовете си с хиляди, бягайки от смъртта? Аллах им каза: “Умрете!”, а после ги съживи. Аллах е прещедър към хората, ала повечето хора са неблагодарни.</span>
<span data-aaya="244">И се сражавайте по пътя на Аллах, и знайте, че Аллах е всечуващ, всезнаещ!</span>
<span data-aaya="245">На онзи, който заема хубав заем на Аллах, Той многократно ще умножи. Аллах отнема и въздава, и при Него ще бъдете върнати.</span>
<span data-aaya="246">Нима не видя ти знатните измежду синовете на Исраил след Муса, когато рекоха на един техен пророк: “Проводи ни владетел, за да се сражаваме по пътя на Аллах!” Рече: “Възможно ли е, ако ви е писано сражение, да не се сражавате?” Рекоха: “А защо да не се сражаваме по пътя на Аллах, след като бяхме прокудени от нашите домове и синове?” А когато им бе писано да се сражават, те се отметнаха, освен неколцина измежду тях. Аллах знае угнетителите.</span>
<span data-aaya="247">И им рече техният пророк: “Ето, Аллах ви проводи Талут за владетел.” Казаха: “Как ще ни е владетел, когато ние сме по-достойни от него да властваме, а и не му е дадено обилно богатство!” Рече: “Аллах го избра над вас и му надбави нашироко в знанието и в снагата. Аллах дарява Своето владение комуто пожелае.” Аллах е всеобхватен, всезнаещ.</span>
<span data-aaya="248">И им рече техният пророк: “Знамението, че той ще стане владетел, е идването на Саркофага при вас. В него има успокоение от вашия Господ и запазени реликви, оставени от рода на Муса и рода на Харун. Носят го ангелите. Наистина в това има знамение за вас, ако сте вярващи.”</span>
<span data-aaya="249">И когато Талут потегли с войските, рече: “Аллах ви изпитва с една река. Който пие от нея, той не е с мен, а с мен е онзи, който не я вкуси, също и онзи, който загребе с ръка само една шепа.” Но пиха оттам, освен малцина измежду тях. А щом я прегазиха - той и повярвалите с него, - рекоха: “Днес сме безсилни пред Джалут и войските му.” А онези, които се надяваха на срещата с Аллах, рекоха: “Колко малки дружини са надвивали многобройни с позволението на Аллах! Аллах е с търпеливите.”</span>
<span data-aaya="250">И щом се изправиха пред Джалут и войските му, рекоха: “Господи, излей търпение над нас и стъпките ни затвърди, и ни подкрепи срещу неверниците!”</span>
<span data-aaya="251">И ги сразиха с позволението на Аллах, и Дауд уби Джалут, и Аллах му даде владението и мъдростта, и го научи на каквото Той пожела. Ако Аллах не отблъскваше едни хора чрез други, земята щеше да се провали. Но Аллах е владетел на благодат за световете.</span>
<span data-aaya="252">Това са знаменията на Аллах, четем ти ги правдиво. Наистина ти си от пратениците.</span>
<span data-aaya="253">Тези са пратениците - на едни от тях отредихме да стоят над други; с някои Аллах говори и въздигна други по степени. И дадохме на Иса, сина на Мариам, ясните знаци, и го подкрепихме със Светия дух. А ако Аллах бе поискал, дошлите след тях нямаше да се сражават, след като получиха ясните знаци. Ала те се разделиха и някои от тях повярваха, а някои от тях не повярваха. Но ако Аллах бе поискал, нямаше да се сражават. Аллах прави каквото пожелае.</span>
<span data-aaya="254">О, вярващи, раздавайте от онова, което сме ви дали за препитание, преди да дойде Денят, в който не ще има нито откуп, нито приятелство, нито застъпничество! Неверниците са угнетителите.</span>
<span data-aaya="255">Аллах! Няма друг Бог освен Него - Вечноживия, Неизменния! Не Го обзема нито дрямка, нито сън. Негово е онова, което е на небесата и което е на земята. Кой ще се застъпи пред Него, освен с Неговото позволение? Той знае какво е било преди тях и какво ще бъде след тях. От Неговото знание обхващат само онова, което Той пожелае. Неговият Престол вмества и небесата, и земята, и не Му е трудно да ги съхрани. Той е Всевишния, Превеликия.</span>
<span data-aaya="256">Няма принуждение в религията. Отличи се вече истината от заблудата. Който отхвърли сатаните и повярва в Аллах, той се обвързва с най-здравата връзка, която не се къса. Аллах е всечуващ, всезнаещ.</span>
<span data-aaya="257">Аллах е Покровителят на вярващите. Той ги извежда от тъмнините към светлината. А сатаните са покровители на невярващите. Те ги извеждат от светлината към тъмнините. Те са обитателите на Огъня, там ще пребивават вечно.</span>
<span data-aaya="258">Не видя ли ти онзи, който спореше с Ибрахим за неговия Господ, че Аллах му е дал владението? Когато Ибрахим рече: “Моят Господ е, Който съживява и умъртвява.”, [другият] рече: “Аз съживявам и умъртвявам.” Ибрахим рече: “Аллах довежда слънцето от изток, а ти го доведи от запад!” И се слиса онзи, който не бе повярвал. Аллах не напътва хората-угнетители.</span>
<span data-aaya="259">Или като онзи, който минал през едно селище, рухнало под своите покриви, и рекъл: “Как Аллах ще съживи това след смъртта му?” И Аллах го умъртвил за сто години, после го възкресил. Рекъл: “Колко се забави?” Казал: “Забавих се ден или част от деня.” Рекъл: “Не, забави се сто години. Виж какво имаш за ядене и пиене! То не се е развалило. И виж магарето си! И за да те сторим знамение за хората, виж костите, как ги подреждаме, после ги обличаме в плът!” И когато му се изяснило, рекъл: “Вече знам, че Аллах над всяко нещо има сила.”</span>
<span data-aaya="260">И когато Ибрахим рече: “Господи мой, покажи ми как съживяваш мъртвите!” Рече: “А нима не си повярвал?” Рече: “Да, повярвах! Но за да се успокои сърцето ми.” Рече: “Вземи тогава четири птици и ги събери, после върху всяка планина положи по къс от тях, после ги позови и те ще дойдат при теб с устрем! И знай, че Аллах е всемогъщ, премъдър!”</span>
<span data-aaya="261">Хората, които раздават своите имоти по пътя на Аллах, приличат на зърно, родило седем класа, а във всеки клас - по сто зърна. Аллах умножава комуто пожелае. Аллах е всеобхватен, всезнаещ.</span>
<span data-aaya="262">Онези, които раздават своите имоти по пътя на Аллах и после нито натякват, нито обиждат, имат наградата си при своя Господ. И не ще има страх за тях, и не ще скърбят.</span>
<span data-aaya="263">Добри думи и прошка са за предпочитане пред милостиня, последвана от обида. Аллах е над всяка нужда, всеблаг.</span>
<span data-aaya="264">О, вярващи, не проваляйте своята милостиня с натякване и обида, както онзи, който раздава своя имот за пред хората на показ, а не вярва в Аллах и в Сетния ден! Той прилича на гладка скала с пръст отгоре, но щом над нея се изсипе силен дъжд, оголва я. Така са безсилни за онова, което са придобили. Аллах не напътва невярващите хора.</span>
<span data-aaya="265">А които изразходват своите имоти заради благоволението на Аллах и с убеденост в душите си, приличат на градина върху хълм - щом над нея се изсипе силен дъжд, тя дава двойно повече плодове, но дори и да не се изсипе силен дъжд, и дъждец [й стига]. Аллах съзира вашите дела.</span>
<span data-aaya="266">Нима някой от вас иска да притежава градина с палми и грозде, с течащи сред тях реки, с всякакви плодове, но го сполетява старостта, а има невръстно потомство, и [градината] я сполетява вихър с огън, и я изгаря? Така Аллах ви разкрива Своите знамения, за да размислите.</span>
<span data-aaya="267">О, вярващи, раздавайте от благата, които сте придобили, и от онова, което извадихме за вас от земята! И не възнамерявайте да раздадете от него лошото, което сами не бихте взели, освен ако не си затворите очите! И знайте, че Аллах е над всяка нужда, всеславен!</span>
<span data-aaya="268">Сатаната ви заплашва с бедност и ви повелява поквара, а Аллах ви обещава от Себе Си опрощение и благодат. Аллах е всеобхватен, всезнаещ.</span>
<span data-aaya="269">Той дарява мъдростта комуто пожелае, а който е дарен с мъдростта, е дарен с голямо добро. Но само разумните се поучават.</span>
<span data-aaya="270">Каквото и подаяние да раздадете, или обет да направите, Аллах го знае. А за угнетителите няма избавители.</span>
<span data-aaya="271">Ако явно раздавате милостиня, колко хубаво е това! Но ако скътате и тайно дадете на бедняците, това е най-доброто за вас и то ще изкупи от лошите ви постъпки. Сведущ е Аллах за вашите дела.</span>
<span data-aaya="272">Не е твой дълг [о, Мухаммад] тяхното напътване, а Аллах напътва когото пожелае. И каквото и добро да раздадете, то е за самите вас. И давайте, стремейки се единствено към Лика на Аллах! И каквото и добро да раздадете, то докрай ще ви се изплати и не ще бъдете угнетени.</span>
<span data-aaya="273">[Да се дарява] на бедните, които са се посветили по пътя на Аллах и не могат да обикалят [за препитание] по земята. Невежият ги смята за богати, поради въздържанието [им]. Ще ги познаеш по техния белег - те не просят настойчиво от хората. И каквото и добро да раздадете, Аллах го знае.</span>
<span data-aaya="274">Онези, които раздават своите имоти и нощем, и денем, и скрито, и явно, имат наградата си при своя Господ и не ще има страх за тях, и не ще скърбят.</span>
<span data-aaya="275">Които изяждат лихвата, не ще се изправят, освен както се изправя някой, когото сатаната поваля от лудост. Това е, защото казваха: “Търговията е като лихварството.” А Аллах позволи търговията и забрани лихварството. При когото е дошло наставление от неговия Господ и е престанал, негово е онова, което е било дотогава и делото му е за пред Аллах. А които се върнат към това, тези са обитателите на Огъня, там ще пребивават вечно.</span>
<span data-aaya="276">Аллах лишава лихвата от благодат, а надбавя за милостинята. Аллах не обича никой неблагодарник, грешник.</span>
<span data-aaya="277">Онези, които вярват и вършат праведни дела, и отслужват молитвата, и дават милостинята закат, имат наградата си при своя Господ и не ще има страх за тях, и не ще скърбят.</span>
<span data-aaya="278">О, вярващи, бойте се от Аллах и се откажете от надбавеното чрез лихвата, ако наистина вярвате!</span>
<span data-aaya="279">А не го ли сторите, очаквайте война от Аллах и от Неговия Пратеник! А покаете ли се - ваша си е главницата на имотите ви. Не сте угнетители и не сте угнетени.</span>
<span data-aaya="280">А ако [длъжник] е в затруднение, да има отсрочка до облекчение! И да се смилите е най-доброто за вас, ако знаете.</span>
<span data-aaya="281">И бойте се от Деня, в който ще бъдете върнати при Аллах! После на всяка душа докрай ще се изплати онова, което е придобила. И не ще бъдат угнетени.</span>
<span data-aaya="282">О, вярващи, когато си заемате един на друг заем за определен срок, записвайте го! И нека писар да записва помежду ви справедливо! И да не отказва писар да записва, както Аллах го е научил, и нека пише той, а да му диктува онзи, който е длъжник. И да се бои от Аллах, неговия Господ, и да не намалява нищо. А ако длъжникът е глупец или немощен, или не може да диктува, нека неговият настойник да диктува справедливо. И вземете за свидетели двама от вашите мъже, а ако не са двама, да бъдат мъж и две жени от свидетелите, за които сте съгласни, та заблуди ли се едната, другата да й напомни. И свидетелите да не отказват, когато бъдат призовани. И да не ви дотяга да го записвате - малък или голям - със срока му. Пред Аллах това е най-справедливото и най-правото за свидетелство, и най-подобаващото, за да не се подозирате, освен ако е текуща търговия помежду ви. Тогава не е прегрешение за вас, ако не я записвате. И взимайте свидетели, когато се спазарявате. И да не се посяга на писар или на свидетел. А ако го сторите, за вас е нечестивост. И бойте се от Аллах! Аллах ви учи и Аллах всяко нещо знае.</span>
<span data-aaya="283">И ако сте на път и не намерите писар, нека се вземе залог. А ако взаимно си вярвате, нека онзи, който е получил доверие, да отдаде повереното му и да се бои от Аллах, неговия Господ! И не потулвайте свидетелството. А който го потули, сърцето му е грешно. Аллах знае вашите дела.</span>
<span data-aaya="284">На Аллах е онова, което е на небесата и което е на земята. Дали показвате какво е в душите ви, или го скривате, Аллах ще ви подири сметка за него, и комуто пожелае, ще прости, и когото пожелае, ще накаже. Аллах над всяко нещо има сила.</span>
<span data-aaya="285">Пратеника повярва в онова, което му бе низпослано от неговия Господ, повярваха и вярващите. Всеки от тях повярва в Аллах и в Неговите ангели, и Неговите писания, и Неговите пратеници. [И казаха:] “Разлика не правим между никого от Неговите пратеници.” И рекоха: “Чухме и се подчинихме. Опрости ни, Господи наш! Към Теб е завръщането.”</span>
<span data-aaya="286">Аллах възлага на всяка душа само според силите й. За нея е онова, което е придобила и против нея е онова, което е придобила. Господи наш, не ни наказвай, ако сме забравили или съгрешили! Господи наш, не ни натоварвай с бреме, каквото стовари върху онези преди нас! Господи наш, не ни натоварвай с това, за което сме немощни! И се смили над нас, и ни прости, и ни помилвай! Ти си нашият Закрилник. Подкрепи ни Ти срещу невярващите хора!</span>
</section>
<section data-sura="3">
<span data-name>سُوۡرَةُ اٰلِ عِمۡرٰنَ</span>
<span data-aaya="1">Алиф. Лам. Мим.</span>
<span data-aaya="2">Аллах! Няма друг Бог освен Него - Вечноживия, Неизменния!</span>
<span data-aaya="3">Той ти низпосла Книгата с истината, потвърждаваща онова, което бе преди нея. И низпосла от по-рано Тората и Евангелието</span>
<span data-aaya="4">за напътствие на хората, и низпосла Разграничението. За онези, които не вярват в знаменията на Аллах, наистина има сурово мъчение. Аллах е всемогъщ, въздаващ отмъщение.</span>
<span data-aaya="5">Нищо не е скрито от Аллах нито на земята, нито на небето.</span>
<span data-aaya="6">Той е, Който ви оформя в утробите, както пожелае. Няма друг Бог освен Него, Всемогъщия, Премъдрия.</span>
<span data-aaya="7">Той е, Който низпосла на теб Книгата. В нея има понятни знамения, те са основата на Книгата, и други - неясни. А онези, в чиито сърца има изкривяване, следват неясното в нея, стремейки се към смут и стремейки се към тълкуването му. Ала никой освен Аллах не знае тълкуването му. И утвърдените в знанието казват: “Повярвахме в нея. Всичко е от нашия Господ.” Но само разумните се поучават</span>
<span data-aaya="8">[и зоват:] “Господи, не отклонявай нашите сърца, след като си ни напътил! И дари ни с милост от Теб! Ти си Вседаряващия.</span>
<span data-aaya="9">Господи, Ти ще събереш хората в Деня, за който няма съмнение. Аллах не нарушава обещаното.”</span>
<span data-aaya="10">Онези, които не вярват, с нищо не ще ги избавят от Аллах нито имотите, нито децата им. Те са горивото на Огъня.</span>
<span data-aaya="11">Подобно на рода на Фараона и на онези преди тях, те взеха за лъжа Нашите знамения, но Аллах ги погуби заради греховете им. Аллах е строг в наказанието.</span>
<span data-aaya="12">[О, Мухаммад] кажи на онези, които не повярват: “Ще бъдете поразени и събрани в Ада. И колко лоша постеля е той!”</span>
<span data-aaya="13">Имаше за вас знамение в две дружини, които се срещнаха - една сражаваща се по пътя на Аллах, и друга - невярваща. И им се видяха на око двойно повече от тях. Аллах подкрепя със Своята помощ когото пожелае. В това има поука за прозорливите.</span>
<span data-aaya="14">Разкрасена е за хората любовта към страстите - към жените и децата, и струпаните купища от злато и сребро, и към отбраните коне, и добитъка, и посевите. Това е насладата на земния живот, но най-прекрасният пристан е завръщането при Аллах.</span>
<span data-aaya="15">Кажи: “Да ви известя ли за по-добро от това?” За богобоязливите при техния Господ има градини, сред които реки текат - там ще пребивават вечно, - и пречисти съпруги, и благоволение от Аллах. Аллах съзира рабите,</span>
<span data-aaya="16">които казват: “Господи наш, повярвахме! Опрости греховете ни и опази ни от мъчението на Огъня!”</span>
<span data-aaya="17">[Те са] търпеливите и искрените, и смирените, и раздаващите, и молещите опрощение в ранни зори.</span>
<span data-aaya="18">Аллах свидетелства, че няма друг бог освен Него. И ангелите, и най-издигнатите в знанието свидетелстват същото - Той отстоява справедливостта. Няма друг бог освен Него - Всемогъщия, Премъдрия.</span>
<span data-aaya="19">Ислямът е религията при Аллах. Дарените с Писанието изпаднаха в разногласие заради злобата помежду им, едва след като знанието дойде при тях. А за невярващите в знаменията на Аллах - Аллах бързо прави равносметка.</span>
<span data-aaya="20">И ако спорят с теб, кажи: “Отдадох се всецяло на Аллах - аз и онези, които ме последваха.” И кажи на дарените с Писанието, и на неграмотните: “Отдадохте ли се?” И ако се отдадат, вече са на правия път, а ако се отвърнат - твой дълг е само да съобщиш. Аллах наблюдава рабите.</span>
<span data-aaya="21">Онези, които не вярват в знаменията на Аллах и убиват без право пророците, и убиват хората, повеляващи справедливост, възвести ги за болезнено мъчение!</span>
<span data-aaya="22">Те са онези, чиито дела се провалят и в земния живот, и в отвъдния, и не ще има за тях избавители.</span>
<span data-aaya="23">Не видя ли ти дарените с дял от Писанието? Те са позовани към Писанието на Аллах, за да отсъди помежду им. После някои се отвръщат, противейки се.</span>
<span data-aaya="24">Това е, защото рекоха: “Нe ще ни засегне Огънят, освен само в броени дни.” И ги заслепи в религията им онова, което бяха съчинили.</span>
<span data-aaya="25">И как ще бъдат, щом ги съберем в Деня, за който няма съмнение, и на всяка душа напълно се изплати онова, което е придобила, и не ще бъдат угнетени.</span>
<span data-aaya="26">Кажи: “О, Аллах, Владетелю на владението, Ти даряваш владението на когото пожелаеш и отнемаш владението от когото пожелаеш, и въздигаш когото пожелаеш, и унизяваш когото пожелаеш. Доброто е в Твоята Ръка. Ти за всяко нещо имаш сила.</span>
<span data-aaya="27">Ти въвеждаш нощта в деня и Ти въвеждаш деня в нощта, и изваждаш живото от мъртвото, и изваждаш мъртвото от живото, и безмерно даваш препитание комуто пожелаеш.”</span>
<span data-aaya="28">Вярващите да не взимат неверници за ближни вместо повярвалите. А който направи това, той няма нищо общо с Аллах, освен ако се страхувате от тях. Аллах ви предупреждава за Себе Си и към Аллах е завръщането.</span>
<span data-aaya="29">Кажи: “И да скривате онова, което е в сърцата ви, и да го показвате, Аллах го знае. Знае Той какво е на небесата и какво е на земята. Аллах за всяко нещо има сила.”</span>
<span data-aaya="30">В Деня всяка душа ще намери доброто, което е сторила, и злото, което е сторила, и ще иска то да се отдалечи от нея. Аллах ви предупреждава за Себе си. Аллах е състрадателен към рабите.</span>
<span data-aaya="31">Кажи: “Ако обичате Аллах, последвайте ме! И Аллах ще ви обикне, и ще опрости греховете ви. Аллах е опрощаващ, милосърден.”</span>
<span data-aaya="32">Кажи: “Подчинете се на Аллах и на Пратеника!” А отвърнете ли се - Аллах не обича неверниците.</span>
<span data-aaya="33">Аллах избра над народите Адам и Нух, и рода на Ибрахим, и рода на Имран</span>
<span data-aaya="34">потомство едни от други. Аллах е всечуващ, всезнаещ.</span>
<span data-aaya="35">Когато жената на Имран рече: “Господи мой, посветих онова, което е в утробата ми, единствено на Теб да служи. Приеми го от мен! Наистина Ти си Всечуващия, Всезнаещия.”</span>
<span data-aaya="36">И когато го роди, каза: “Господи, родих го женско.” А Аллах най-добре знаеше какво е родила. Мъжкото не е като женското. “И я назовах Мариам. И Те моля да я закриляш от прокудения сатана заедно с потомството й!”</span>
<span data-aaya="37">И я прие нейният Господ с хубав прием, и я отгледа като хубав кълн, и я повери на Закария. Всякога, щом Закария влизаше при нея в нейното светилище, намираше там препитание. Рече: “О, Мариам, откъде имаш това?” Тя рече: “От Аллах е. Аллах безмерно дава препитание комуто пожелае.”</span>
<span data-aaya="38">Там Закария позова своя Господ. Рече: “Господи мой, дари ми от Теб добро потомство! Ти си Чуващия зова.”</span>
<span data-aaya="39">И както стоеше, молейки се в светилището, ангелите го призоваха: “Аллах те благовества за Яхя, който ще потвърди Слово от Аллах, ще бъде господар, целомъдрен и пророк от праведниците.”</span>
<span data-aaya="40">Рече: “Господи мой, как ще имам син, когато вече ме застигна старостта, а жена ми е бездетна?” Рече: “Така! Аллах прави каквото пожелае.”</span>
<span data-aaya="41">Рече: “Господи, дай ми знак!” Рече: “Знакът за теб е три дни да говориш с хората само като посочваш. И споменавай често своя Господ, и Го прославяй вечер и сутрин!”</span>
<span data-aaya="42">И когато ангелите рекоха: “О, Мариам, Аллах те избра и те пречисти, и те избра над жените от народите!</span>
<span data-aaya="43">О, Мариам, смири се пред своя Господ и сведи чело до земята в суджуд, и се кланяй с покланящите се!”</span>
<span data-aaya="44">Това е от вестите на неведомото, Ние ти го разкриваме. Не бе ти при тях, когато хвърляха калемите си - кой от тях да се грижи за Мариам. Не бе там и когато се караха.</span>
<span data-aaya="45">Когато ангелите рекоха: “О, Мариам, Аллах те благовества за Слово от Него. Името му е Месията Иса, синът на Мариам, знатен в земния живот и в отвъдния, и е от приближените [на Аллах].</span>
<span data-aaya="46">И ще говори на хората още в люлката, и като възмъжее, и ще бъде от праведниците.”,</span>
<span data-aaya="47">рече тя: “Господи мой, как ще имам син, щом мъж не ме е докосвал?” Рече: “Така! Аллах сътворява каквото пожелае. Щом реши нещо, казва му само: “Бъди!” И то става.</span>
<span data-aaya="48">И ще го научи Той на книгата и на мъдростта, и на Тората, и на Евангелието.</span>
<span data-aaya="49">И ще го стори пратеник при синовете на Исраил: “Донесох ви знамение от вашия Господ. Ще създам за вас от глина образ на птица, ще духна в нея и ще стане птица с позволението на Аллах. И ще изцерявам слепи и прокажени, и ще съживявам мъртви с позволението на Аллах. И ще ви съобщавам какво ядете и с какво се запасявате по домовете си. Наистина в това има знамение за вас, ако сте вярващи.</span>
<span data-aaya="50">[И дойдох] в потвърждение на Тората, [низпослана] преди мен, и за да ви разреша част от онова, което ви бе възбранено... И ви донесох знамение от вашия Господ. И бойте се от Аллах, и ми се покорете!</span>
<span data-aaya="51">Наистина Аллах е моят Господ и вашият Господ. На Него служете! Това е правият път.”</span>
<span data-aaya="52">И когато Иса почувства неверието у тях, рече: “Кои са моите помощници [по пътя] към Аллах?” Неговите ученици рекоха: “Ние сме помощниците [по пътя] на Аллах. Повярвахме в Аллах и свидетелствай, че сме отдадени!”</span>
<span data-aaya="53">Господи наш, повярвахме в онова, което Ти низпосла, и последвахме пратеника. Впиши ни редом със свидетелите!”</span>
<span data-aaya="54">И [юдеите] лукавстваха. А Аллах провали тяхното лукавство. Аллах е над лукавите.</span>
<span data-aaya="55">Когато Аллах рече: “О, Иса, Аз ще те прибера и ще те въздигна при Мен, и ще те пречистя от невярващите, и до Деня на възкресението ще сторя онези, които те последваха, над онези, които не повярваха. После при Мен ще се завърнете и ще отсъдя между вас в онова, по което сте били в разногласие.”</span>
<span data-aaya="56">А онези, които не повярваха, ще накажа с тежко мъчение в земния живот и в отвъдния. И не ще има за тях избавители.”</span>
<span data-aaya="57">А на онези, които вярват и вършат праведни дела, Той ще изплати наградите. Аллах не обича угнетителите.</span>
<span data-aaya="58">Това ти го четем [о, Мухаммад] от знаменията и от Мъдрото напомняне.</span>
<span data-aaya="59">Примерът с Иса пред Аллах е като примера с Адам. Сътвори го Той от пръст, после му рече: “Бъди!” И той стана.</span>
<span data-aaya="60">Истината е от твоя Господ. Не бъди от съмняващите се!</span>
<span data-aaya="61">А на онзи, който спори с теб за нея, след като си получил знание, кажи: “Елате да извикаме нашите синове и вашите синове, нашите жени и вашите жени, нас самите и вас самите, а после да се помолим и призовем Аллах за проклятие над лъжците!”</span>
<span data-aaya="62">Това е истинната вест. Няма друг бог освен Аллах. Аллах е Всемогъщия, Премъдрия.</span>
<span data-aaya="63">А отвърнат ли се, Аллах знае сеещите развала.</span>
<span data-aaya="64">Кажи: “О, хора на Писанието, елате към едно общо слово между нас и вас - да не служим на друг освен на Аллах и да не Го съдружаваме с нищо, и едни от нас да не приемат други за господари, освен Аллах!” А отвърнат ли се, кажете: “Засвидетелствайте, че сме мюсюлмани!”</span>
<span data-aaya="65">О, хора на Писанието, защо спорите за Ибрахим? Тората и Евангелието бяха низпослани едва подир него. Нима не проумявате?</span>
<span data-aaya="66">Ето, вие спорехте за онова, за което имате знание. А защо спорите за онова, за което нямате знание? Аллах знае, вие не знаете.</span>
<span data-aaya="67">Ибрахим не бе нито юдей, нито християнин, а бе правоверен мюсюлманин, и не бе от съдружаващите.</span>
<span data-aaya="68">Най-близките хора до Ибрахим са онези, които го последваха, и този Пророк, и тези, които повярваха. Аллах е Покровителят на вярващите.</span>
<span data-aaya="69">Една група от хората на Писанието искаше, ако може, да ви заблуди. Ала заблуждават само себе си, но не усещат.</span>
<span data-aaya="70">О, хора на Писанието, защо не вярвате в знаменията на Аллах, след като сте свидетели?</span>
<span data-aaya="71">О, хора на Писанието, защо смесвате истината с лъжата и потулвате истината, знаейки?</span>
<span data-aaya="72">А една група от хората на Писанието рече: “При начеването на деня вярвайте в низпосланото на вярващите, а в края му се откажете, та дано и те се преобърнат!</span>
<span data-aaya="73">И се доверявайте само на онзи, който е последвал вашата религия!” Кажи [о, Мухаммад]: “Напътствието на Аллах е напътствие. [Нима се опасявате,] че и другиму се дарява същото, каквото бе дарено и на вас, или ще ви оспорват пред вашия Господ.” Кажи: “Благодатта е в Ръката на Аллах. Дарява я комуто пожелае.” Аллах е всеобхватен, всезнаещ.</span>
<span data-aaya="74">Той отличава с милостта Си когото пожелае. Аллах е Владетелят на великата благодат.</span>
<span data-aaya="75">Сред хората на Писанието има и такива, на които и съкровище да повериш, ще ти го върнат, но сред тях има и такива, на които и динар да повериш, ще ти го върнат, само ако все над тях стоиш. Това е, защото рекоха: “Нямаме вина за неграмотните.” И изричат лъжа за Аллах, знаейки.</span>
<span data-aaya="76">Но онзи, който изпълнява своя обет и е богобоязлив - Аллах обича богобоязливите.</span>
<span data-aaya="77">Онези, които продават на нищожна цена обета към Аллах и своите клетви, те нямат дял в отвъдния живот и Аллах не ще им проговори, и не ще ги погледне в Деня на възкресението, и не ще ги пречисти, и ще има за тях болезнено мъчение.</span>
<span data-aaya="78">А група от тях - четейки - си кривят езиците, за да смятате, че това е от Писанието, а то не е от Писанието, и казват: “Това е от Аллах”, а то не е от Аллах, и изричат лъжа за Аллах, знаейки.</span>
<span data-aaya="79">Не се е случвало човек, дарен от Аллах с Писанието и мъдростта, и пророчеството, да каже на хората: “Бъдете на мен раби, а не на Аллах!”, а: “Бъдете господни съгласно Писанието, което сте преподавали и изучавали!”</span>
<span data-aaya="80">И не ще ви повели такъв да приемете за господари ангелите и пророците. Нима ще ви повели неверието, след като сте се отдали на Аллах?</span>
<span data-aaya="81">И когато Аллах прие обета на пророците: “Колкото и да ви дарявам от писание и мъдрост, после при вас ще дойде Пратеник, да потвърди наличното у вас. Вярвайте в него и му помагайте!”, рече: “Съгласни ли сте и приемате ли безусловния обет към Мен?” Рекоха: “Съгласни сме.” Рече: “Засвидетелствайте, и Аз ще бъда с вас от свидетелите!”</span>
<span data-aaya="82">А който след това се отметне, тези са нечестивците.</span>
<span data-aaya="83">Нима търсят друга религия освен тази на Аллах, когато на Него се подчинява всичко на небесата и на земята, доброволно или по принуда, и при Него ще бъдат върнати.</span>
<span data-aaya="84">Кажи: “Вярваме в Аллах и в низпосланото на нас, и в низпосланото на Ибрахим и Исмаил, и Исхак, и Якуб, и родовете [му], и в дареното на Муса и на Иса, и на пророците от техния Господ. Разлика не правим между никого от тях и на Него сме отдадени.”</span>
<span data-aaya="85">А който търси друга религия освен Исляма, тя не ще му се приеме и в отвъдния живот той е от губещите.</span>
<span data-aaya="86">Как ще напъти Аллах хора отрекли се, след като са повярвали и засвидетелствали, че Пратеника е истински, и при тях са дошли ясните знаци? Аллах не напътва хората-угнетители.</span>
<span data-aaya="87">Възмездието им е, че над тях е проклятието на Аллах и на ангелите, и на всички хора</span>
<span data-aaya="88">в него те ще пребивават вечно. Нито ще се облекчи мъчението им, нито ще се забави,</span>
<span data-aaya="89">освен на онези, които после се покаят и поправят. Аллах е опрощаващ, милосърден.</span>
<span data-aaya="90">От онези, които се отричат, след като са повярвали, а после неверието им порасне, не ще бъде прието покаяние. Те са заблудените.</span>
<span data-aaya="91">От онези, които се отрекат и умрат неверници, не ще бъде приета като откуп дори пълна със злато земя. За тях има болезнено мъчение и никой не ще ги избави.</span>
<span data-aaya="92">Не ще се сдобиете с праведността, додето не раздадете от онова, което обичате. А каквото и да раздадете, Аллах го знае.</span>
<span data-aaya="93">За синовете на Исраил бе разрешена всяка храна, освен онова, което Исраил сам си възбрани, преди да бъде низпослана Тората. Кажи: “Донесете Тората и я прочетете, ако говорите истината!”</span>
<span data-aaya="94">А който след това измисли лъжа за Аллах - тези са угнетителите.</span>
<span data-aaya="95">Кажи: “Аллах казва истината! И следвайте вярата на Ибрахим, правоверния! Той не бе от съдружаващите.”</span>
<span data-aaya="96">Първият Дом, съграден за хората, е в Бека - благословен и за напътване на народите.</span>
<span data-aaya="97">В него има ясни знамения - мястото на Ибрахим, - и който влезе там, е в безопасност. И дълг на хората към Аллах е поклонението хадж при Дома - за онзи, който може да отиде, а който откаже - Аллах не се нуждае от световете.</span>
<span data-aaya="98">Кажи: “О, хора на Писанието, защо не вярвате в знаменията на Аллах? - Аллах е свидетел на делата ви.”</span>
<span data-aaya="99">Кажи: “О, хора на Писанието, защо отклонявате от пътя на Аллах онези, които са повярвали, стремейки се да изкривите пътя, а сте свидетели [на истината]? Аллах не подминава вашите дела.”</span>
<span data-aaya="100">О, вярващи, ако се покорите на група от дарените с Писанието, след като сте повярвали, те ще ви превърнат пак в неверници.</span>
<span data-aaya="101">А как не вярвате, когато ви биват четени знаменията на Аллах и сред вас е Неговият Пратеник? А който се привърже здраво към Аллах, вече е напътен по правия път.</span>
<span data-aaya="102">О, вярващи, бойте се от Аллах с истинска боязън пред Него и умирайте само отдадени!</span>
<span data-aaya="103">И се привържете всички за въжето на Аллах, и не се разделяйте, и помнете благодатта на Аллах към вас, когато бяхте врагове, а Той помири сърцата ви и станахте братя чрез Неговата благодат! И бяхте върху ръба на ров от огън, а Той ви спаси от него. Така Аллах ви разкрива Своите знамения, за да бъдете напътени.</span>
<span data-aaya="104">И нека сред вас има общност, която зове към благото и повелява одобряваното, и възбранява порицаваното! Тези са сполучилите.</span>
<span data-aaya="105">И не бъдете като онези, които се разединиха и заспориха, след като при тях дойдоха ясните знамения! За тях има огромно мъчение</span>
<span data-aaya="106">в Деня, когато лица ще побелеят и лица ще почернеят. А онези, чиито лица почернеят, [ще чуят]: “Нима станахте неверници, след като повярвахте? Вкусете мъчението заради своето неверие!”</span>
<span data-aaya="107">А онези, чиито лица побелеят, те са в милостта на Аллах, в нея ще пребивават вечно.</span>
<span data-aaya="108">Тези са знаменията на Аллах, четем ти ги с истината. Аллах не иска гнет за народите.</span>
<span data-aaya="109">На Аллах е всичко на небесата и всичко на земята, и при Аллах ще бъдат върнати делата.</span>
<span data-aaya="110">Вие сте най-добрата общност, изведена за хората. Повелявате одобряваното и възбранявате порицаваното, и вярвате в Аллах. А ако и хората на Писанието бяха повярвали, щеше да е най-хубаво за тях. Сред тях има и вярващи, но нечестивците са повече.</span>
<span data-aaya="111">Не ще ви навредят, освен с обида. А ако се сражават с вас, ще ви обърнат гръб. После няма да им се помогне.</span>
<span data-aaya="112">Белязани са те с унижението, където и да се намират, освен ако са под закрила от Аллах и под закрила от хората. И изпитаха гнева на Аллах, и ги беляза нищетата. Това е, защото отричаха знаменията на Аллах и убиваха пророците без право. Това е, защото не се подчиниха и престъпваха.</span>
<span data-aaya="113">Те не са еднакви. Сред хората на Писанието има и праведна общност - четат знаменията на Аллах [и] в нощните часове, свеждат чела до земята в суджуд.</span>
<span data-aaya="114">Вярват в Аллах и в Сетния ден, и повеляват одобряваното, и възбраняват порицаваното, и се надпреварват в добрините. Тези са от праведниците.</span>
<span data-aaya="115">Каквото и добро да сторят, не ще им се отрече. Аллах знае богобоязливите.</span>
<span data-aaya="116">А отреклите вярата с нищо не ще ги избавят от Аллах нито имотите, нито децата им. Тези са обитателите на Огъня, там ще пребивават вечно.</span>
<span data-aaya="117">Онова, което те изразходват в земния живот, прилича на мразовит вихър, поразил и погубил посева на хора, угнетили себе си. И не Аллах ги е угнетил, а те сами се угнетяват.</span>
<span data-aaya="118">О, вярващи, не взимайте доверени приятели, освен измежду вас! [Другите] не ще пропуснат да посеят помежду ви развала, те искат да изпаднете в беда. Омразата се показва от устата им, ала онова, което се таи в гърдите им, е по-голямо. Вече ви разкрихме знаменията, ако сте проумели.</span>
<span data-aaya="119">Ето, вие ги обичате, а те не ви обичат. И вярвате в цялото Писание, а те, щом ви срещнат, казват: “Вярваме”, но щом се уединят, хапят си пръстите от яд заради вас. Кажи: “Умрете с яда си!” Аллах знае съкровеното в сърцата.</span>
<span data-aaya="120">Ако ви постигне добрина, тя ги огорчава, а ако ви сполети злина, ликуват за нея. Но ако сте търпеливи и богобоязливи, не ще ви навреди лукавството им с нищо. Аллах обгръща техните дела.</span>
<span data-aaya="121">[Припомни, о, Мухаммад] когато ти потегли от семейството си в зори, за да настаниш вярващите по места за битката... Аллах е всечуващ, всезнаещ.</span>
<span data-aaya="122">Когато две ваши дружини тъкмо да се провалят, Аллах ги взе под покровителство. Нека на Аллах се уповават вярващите!</span>
<span data-aaya="123">Аллах вече ви помогна при Бадр, когато бяхте слаби. И бойте се от Аллах, за да сте признателни!</span>
<span data-aaya="124">Когато каза на вярващите: “Не ви ли стига да ви подкрепи вашият Господ с три хиляди низпослани ангели?”</span>
<span data-aaya="125">Да, ако сте търпеливи и богобоязливи, и [съдружаващите] изникнат в ярост пред вас - тогава ще ви подкрепи вашият Господ с пет хиляди белязани ангели.</span>
<span data-aaya="126">Аллах стори това за вас да бъде само радостна вест и за да се успокоят сърцата ви с него. Подкрепата е единствено от Аллах, Всемогъщия, Премъдрия,</span>
<span data-aaya="127">за да откъсне една част от неверниците или да ги разгроми, за да се върнат покрусени.</span>
<span data-aaya="128">От теб нищо не зависи - Той или ще приеме покаянието им, или ще ги накаже, защото са угнетители.</span>
<span data-aaya="129">На Аллах е всичко на небесата и всичко на земята. Когото пожелае, Той ще опрости и когото пожелае, ще накаже. Аллах е опрощаващ, милосърден.</span>
<span data-aaya="130">О, вярващи, не изяждайте лихвата, многократно умножена, и бойте се от Аллах, за да сполучите!</span>
<span data-aaya="131">И бойте се от Огъня, подготвен за неверниците!</span>
<span data-aaya="132">И покорявайте се на Аллах и на Пратеника, за да бъдете помилвани!</span>
<span data-aaya="133">И надпреварвайте се към опрощение от своя Господ и към Градината с ширината на небесата и на земята, приготвена за богобоязливите,</span>
<span data-aaya="134">които раздават и в радост, и в беда, и за сдържащите гнева си, и за извиняващите хората, - Аллах обича благодетелните, -</span>
<span data-aaya="135">и за онези, които щом сторят непристойност или угнетят сами себе си, споменават Аллах и молят опрощение за своите грехове, - а кой освен Аллах опрощава греховете? - и не упорстват в своите деяния, знаейки, -</span>
<span data-aaya="136">на такива наградата им е опрощение от техния Господ и Градините, сред които реки текат, там ще пребивават вечно. И колко прекрасна е отплатата за дейните!</span>
<span data-aaya="137">Вече минаха преди вас други събития. Вървете по земята и вижте какъв е краят на отричащите!</span>
<span data-aaya="138">Това е пояснение за хората и напътствие, и наставление за богобоязливите.</span>
<span data-aaya="139">И не падайте духом, и не скърбете! Вие ще надделеете, ако сте вярващи!</span>
<span data-aaya="140">Ако вас засегна рана, то такава рана засегна и [другия] народ. Тези дни ги редуваме сред хората, за да узнае Аллах кои са повярвали и за да вземе от вас жертващи се [за вярата] - Аллах не обича угнетителите,</span>
<span data-aaya="141">и за да пречисти Аллах повярвалите, и да съкруши неверниците.</span>
<span data-aaya="142">Или смятахте да влезете в Рая, без Аллах да е изпитал кои от вас се борят и без да е изпитал търпеливите?</span>
<span data-aaya="143">И възжелахте смъртта [в битка], преди да я срещнете. Но вече я видяхте с очите си.</span>
<span data-aaya="144">Мухаммад е само един Пратеник, преди когото преминаха пратениците. Нима, ако бе умрял или бе убит, щяхте да се отвърнете? А който се отвърне, той не ще навреди на Аллах с нищо. Аллах ще въздаде на признателните.</span>
<span data-aaya="145">Никой не умира иначе освен с позволението на Аллах в предписан срок. Който иска наградата на земния живот, Ние му даряваме от него, а който иска наградата на отвъдния, Ние му даряваме от него. И ще въздадем на признателните.</span>
<span data-aaya="146">И с колко пророци се сражаваха огромни множества, но те не изнемощяваха от онова, което ги сполетяваше по пътя на Аллах, и не проявяваха слабост, и не се огъваха. Аллах обича търпеливите.</span>
<span data-aaya="147">Думите им бяха само да кажат: “Господи наш, опрости греховете ни и нашата невъздържаност в делата, и укрепи нашите стъпки, и ни помогни срещу невярващите хора!”</span>
<span data-aaya="148">И въздаде им Аллах наградата на земния живот, и прекрасната награда на отвъдния. Аллах обича благодетелните.</span>
<span data-aaya="149">О, вярващи, ако се покорите на неверниците, те ще ви тласкат назад [към неверието] и ще се върнете губещи.</span>
<span data-aaya="150">Да, Аллах е вашият Покровител и Той е Най-добрият помощник.</span>
<span data-aaya="151">Ще хвърлим ужас в сърцата на неверниците, защото съдружиха с Аллах онова, на което Той не е низпослал довод. Мястото им е Огънят и колко лошо е обиталището на угнетителите!</span>
<span data-aaya="152">Аллах изпълни Своето обещание към вас, когато ги съкрушихте с Неговото позволение, додето се поколебахте и започнахте да спорите относно заповедта [на Пратеника], и се възпротивихте, след като Той ви показа онова, което обичате. Някои от вас искат земния живот, а някои от вас искат отвъдния. После Той ви отклони от тях, за да ви изпита и вече ви извини. Аллах е владетел на благодат за вярващите.</span>
<span data-aaya="153">[Спомнете си,] когато побягнахте нагоре и не се извръщахте към никого, а зад вас Пратеника ви зовеше. И ви въздаде Той печал след печал, та да не скърбите нито за онова, което ви е подминало, нито за онова, което ви сполетя. Сведущ е Аллах за вашите дела.</span>
<span data-aaya="154">После, подир скръбта, Той ви спусна за успокоение дрямка, обзела една група от вас, а на [друга] група тревога изпълни душите. Допускаха неправда за Аллах с помислите на невежеството, казвайки: “С какво зависи делото от нас?” Кажи [о, Мухаммад]: “Делото принадлежи всецяло на Аллах.” Скриват в душите си онова, което не издават пред теб. Казват: “Ако делото с нещо зависеше от нас, тук нямаше да ни убиват.” Кажи: “И да си стояхте по домовете, онези, на които бе писано да бъдат убити, щяха да излязат към своите [смъртни] ложета. [Това бе,] за да изпита Аллах какво е в гърдите ви и за да провери какво е в сърцата ви. Аллах знае съкровеното в сърцата.”</span>
<span data-aaya="155">Онези от вас, които се отвърнаха в деня на сблъсъка между двете множества [при Ухуд], тях сатаната накара да се подхлъзнат с дял от онова, което са придобили. Аллах вече ги извини. Наистина Аллах е опрощаващ, всеблаг.</span>
<span data-aaya="156">О, вярващи, не бъдете като онези, които не вярваха и казваха на своите братя, когато странстваха по земята или бяха завоеватели: “Ако бяха при нас, нямаше да умрат и нямаше да ги убият.”, за да огорчи Аллах сърцата им. Аллах съживява и умъртвява. Аллах съзира вашите дела.</span>
<span data-aaya="157">И ако бъдете убити или умрете по пътя на Аллах, опрощение и милост от Аллах е по-добро от онова, което трупат.</span>
<span data-aaya="158">И ако умрете или ви убият, при Аллах ще бъдете събрани.</span>
<span data-aaya="159">По милост от Аллах ти се смекчи спрямо тях. А ако беше груб, с жестоко сърце, щяха да се разотидат от теб. Извини ги и моли за опрощението им, и се съветвай с тях по делата! А решиш ли [нещо], уповавай се на Аллах! Аллах обича уповаващите се Нему.</span>
<span data-aaya="160">Ако Аллах ви подкрепи, няма кой да ви надвие, а ако ви изостави, кой след Него ще ви подкрепи? На Аллах да се уповават вярващите!</span>
<span data-aaya="161">И не подобава на пророк да измени. А който измени, в Деня на възкресението ще дойде с онова, с което е изменил. После  на всяка душа ще се изплати, каквото е придобила. И не ще бъдат угнетени.</span>
<span data-aaya="162">Нима онзи, който следва благоволението на Аллах, е като онзи, който е изпитал гнева на Аллах и мястото му е Адът? Колко лоша е тази участ!</span>
<span data-aaya="163">При Аллах те са на степени. Аллах съзира техните дела.</span>
<span data-aaya="164">Аллах облагодетелства вярващите, когато измежду тях самите им проводи Пратеник, който им чете Неговите знамения и ги пречиства, и ги учи на Писанието и на мъдростта, въпреки че преди бяха в явна заблуда.</span>
<span data-aaya="165">Нима когато ви порази беда [при Ухуд], [а] вие поразихте с двойна [при Бадр], не рекохте: “Откъде е това?” Кажи: “То е от самите вас.” Аллах за всяко нещо има сила.</span>
<span data-aaya="166">Онова, което ви порази в деня, когато двете множества се срещнаха, е с позволението на Аллах и за да отличи Той вярващите,</span>
<span data-aaya="167">и за да отличи кои лицемерят. И им се рече: “Елате, сражавайте се по пътя на Аллах или се защитете!” Рекоха: “Ако знаехме как да се сражаваме, щяхме да ви последваме.” В онзи ден те бяха по-близо до неверието, отколкото до вярата, изричайки с уста онова, което не е в сърцата им. Аллах най-добре знае какво таят.</span>
<span data-aaya="168">На онези, които рекоха на своите братя, когато си седяха вкъщи: “Ако бяха ни послушали, нямаше да ги убият.”, кажи: “Тогава отблъснете смъртта от себе си, ако говорите истината!”</span>
<span data-aaya="169">И не смятай за мъртви убитите по пътя на Аллах! Не, живи са! При своя Господ те се препитават,</span>
<span data-aaya="170">ликуващи за онова, което Аллах им е дарил от Своята благодат, и се радват за онези, които [ще ги последват, но] все още не са ги настигнали, че няма страх за тях и не ще скърбят.</span>
<span data-aaya="171">Радват се на обилие и благодат от Аллах. Не погубва Аллах наградата на вярващите,</span>
<span data-aaya="172">онези, които откликнаха на Аллах и на Пратеника, след като бяха ранени. За онези от тях, които благодетелстваха и се бояха, има огромна награда.</span>
<span data-aaya="173">За онези, на които хората рекоха: “Враговете се насъбраха против вас, страхувайте се от тях!”, но вярата им се усили и рекоха: “Достатъчен ни е Аллах. Колко прекрасен Довереник е Той!”</span>
<span data-aaya="174">И се завърнаха с обилие и благодат от Аллах. Зло не ги докосна и следваха благоволението на Аллах. Аллах е владетел на велика благодат.</span>
<span data-aaya="175">Именно сатаната плаши със своите приближени. Но не се страхувайте от тях, а се страхувайте от Мен един, ако сте вярващи!</span>
<span data-aaya="176">И да не те наскърбяват онези, които се надпреварват в неверието! Те с нищо не ще навредят на Аллах. Аллах иска да не им отреди дял в отвъдния живот. За тях има огромно мъчение.</span>
<span data-aaya="177">Онези, които купиха неверието вместо вярата, с нищо не ще навредят на Аллах. За тях има болезнено мъчение.</span>
<span data-aaya="178">Неверниците да не смятат, че като удължаваме живота им, това е добро за душите им. Удължаваме им го само за да увеличат греха си. За тях има унизително мъчение.</span>
<span data-aaya="179">Аллах не ще остави вярващите в положението, в което сте, докато не отдели лошия от добрия. Аллах не ще ви разкрие неведомото, но Аллах избира от Своите пратеници когото пожелае. Вярвайте в Аллах и в Неговите пратеници! И ако вярвате и се боите, за вас има огромна награда.</span>
<span data-aaya="180">И да не смятат скъперниците, че благодатта, която Аллах им е дал, е добро за тях! Не, тя е зло за тях. В Деня на възкресението ще им бъде надянато на врата онова, за което се скъпяха. На Аллах е наследството на небесата и на земята. Сведущ е Аллах за вашите дела.</span>
<span data-aaya="181">Аллах чу словата на онези, които казаха: “Аллах е беден, а ние сме богати.” Ще запишем какво казаха и как избиваха пророците без право. И ще кажем: “Вкусете мъчителното горене!”</span>
<span data-aaya="182">То е заради онова, което сторихте преди със своите ръце. Аллах не е угнетител на рабите Си.</span>
<span data-aaya="183">На онези, които казаха: “Аллах ни заръча да не вярваме на пратеник, додето не ни донесе жертва, която огънят да погълне.” Кажи: “Пратеници преди мен вече ви донесоха ясните знаци и онова, което казахте. Защо тогава ги убихте, ако говорите истината?”</span>
<span data-aaya="184">И ако теб [о, Мухаммад] взеха за лъжец, то и преди теб бяха взимани за лъжци пратеници, донесли ясните знаци и писанията, и сияйната Книга.</span>
<span data-aaya="185">Всяка душа ще вкуси смъртта и вашите награди напълно ще ви се изплатят в Деня на възкресението. Който бъде отдалечен от Огъня и бъде въведен в Рая, той ще сполучи. А земният живот е само измамна наслада.</span>
<span data-aaya="186">Наистина ще бъдете изпитани и в имотите, и в душите ви, и ще чуете много обиди от дарените с Писанието преди вас и от съдружаващите. Но ако сте търпеливи и богобоязливи, това е от решаващите дела.</span>
<span data-aaya="187">И когато Аллах взе обета от дарените с Писанието: “Да го разяснявате на хората и да не го скривате!”, те го захвърлиха зад гърба си и го продадоха на нищожна цена. Колко лошо е онова, което купуват!</span>
<span data-aaya="188">Не смятай, че радващите се на онова, което са извършили и обичащите да ги хвалят за онова, което не са сторили, не смятай, че те са избегнали мъчението! За тях има болезнено мъчение.</span>
<span data-aaya="189">На Аллах принадлежи владението на небесата и на земята. Аллах над всяко нещо има сила.</span>
<span data-aaya="190">В сътворяването на небесата и на земята, и в промяната на нощта и деня има знамения за разумните,</span>
<span data-aaya="191">които споменават Аллах и прави, и седнали, и легнали на хълбок, и размишляват за сътворяването на небесата и на земята: “Господи наш, Ти не си сътворил това напразно. Пречист си Ти! Опази ни от мъчението на Огъня!</span>
<span data-aaya="192">Господи наш, когото вкараш в Огъня, опозорил си го. За угнетителите няма избавители.</span>
<span data-aaya="193">Господи наш, чухме вестител да зове към вярата: “Вярвайте в своя Господ!” И повярвахме. Господи, опрости греховете ни и отмахни от нас лошите ни постъпки, и ни прибери с праведниците!</span>
<span data-aaya="194">И дари ни, Господи, онова, което си ни обещал чрез Твоите пратеници, и не ни опозорявай в Деня на възкресението! Ти никога не нарушаваш обещанието.”</span>
<span data-aaya="195">А техният Господ им отвърна: “Не ще погубя деяние на никого от вас, нито на мъж, нито на жена - вие сте един от друг - а онези, които участваха в преселението и бяха прогонени от домовете им, и бяха мъчени по Моя път, и се сражаваха, и ги убиваха, от тях ще отмахна лошите им постъпки и ще ги въведа в Градините, сред които реки текат - награда от Аллах. При Аллах е прекрасната награда.</span>
<span data-aaya="196">Да не те мами оживлението на неверниците по земята</span>
<span data-aaya="197">кратко наслаждение, после мястото им е Адът. Колко лоша постеля е той!</span>
<span data-aaya="198">Ала за онези, които се боят от своя Господ, са Градините, сред които реки текат, там ще пребивават вечно - прием от Аллах. А при Аллах е най-доброто за праведниците.</span>
<span data-aaya="199">Някои от хората на Писанието вярват в Аллах и в низпосланото на вас, и в низпосланото на тях, смирени пред Аллах. Те не продават знаменията на Аллах на никаква цена. Те имат наградата си при своя Господ. Аллах бързо прави равносметка.</span>
<span data-aaya="200">О, вярващи, бъдете търпеливи и надвивайте с търпение, и бъдете твърди, и се бойте от Аллах, за да сполучите!</span>
</section>
<section data-sura="4">
<span data-name>سُوۡرَةُ النِّسَآءِ</span>
<span data-aaya="1">О, хора, бойте се от своя Господ, Който ви сътвори от един човек и сътвори от него съпругата му, и от двамата намножи мъже и жени. И бойте се от Аллах, с Чието име се умолявате един друг, и от [прекъсване на] кръвните родства! Наистина Аллах ви наблюдава.</span>
<span data-aaya="2">И давайте на сираците имотите им, и не подменяйте доброто с лошо, и не поглъщайте имотите им към вашите имоти! Това е голямо прегрешение.</span>
<span data-aaya="3">А ако ви е страх, че няма да сте справедливи към сираците, [ако се ожените за тях,] встъпвайте в брак с онези от жените, които харесвате - две и три, и четири. А ако ви е страх, че няма да сте справедливи - с една или с [пленнички] владени от десницата ви. Това е най-малкото, за да не се отклоните.</span>
<span data-aaya="4">И давайте на жените задължителната плата от сърце! А ако ви отстъпят нещо от него, яжте го със здраве и охота!</span>
<span data-aaya="5">И не давайте на несъзнаващите своите имоти, които Аллах е сторил опора за вас, но ги хранете от тях и ги обличайте, и им говорете благи думи!</span>
<span data-aaya="6">И изпитвайте сираците, докато станат за брак, и щом забележите у тях зрелост, предайте им техните имоти и не ги изяждайте разточително и припряно, да не би да порастат. И който [настойник] е богат, нека се въздържа, а който е беден, нека яде с приличие [от наследството на сираците]. И когато им предавате имотите, вземете свидетели пред тях. Достатъчен е Аллах да потърси сметка.</span>
<span data-aaya="7">За мъжете има дял от онова, което са оставили родителите и най-близките, и за жените има дял от онова, което са оставили родителите и най-близките - малко или много - предписан дял.</span>
<span data-aaya="8">И когато на подялбата присъстват близки и сираци, и нуждаещи се, дайте им от него и им говорете благи думи!</span>
<span data-aaya="9">И да се плашат те [от несправедливост], както биха се страхували, ако оставят след себе си невръстни потомци! И да се боят от Аллах, и да говорят уместни думи!</span>
<span data-aaya="10">Които поглъщат имотите на сираците несправедливо, те поглъщат в стомасите си огън и ще горят в пламъци.</span>
<span data-aaya="11">Повелява ви Аллах за вашите деца: за мъжкото е дял, колкото за две женски. А ако са повече от две жени, за тях са две третини от оставеното. А ако е една, за нея е половината. А за родителите му, за всеки един от тях, е шестината от оставеното, ако е имал дете. А ако не е имал дете и го наследят родителите му, за майка му е третината. А ако е имал братя, за майка му е шестината след завещание, завещано от него, или дълг. Предписание от Аллах! Не знаете кой ви е по-близък по изгода, бащите или синовете ви. Аллах е всезнаещ, премъдър.</span>
<span data-aaya="12">За вас е половината от онова, което са оставили съпругите ви, ако не са имали дете. А ако са имали дете, за вас е четвъртината от онова, което са оставили след завещание, завещано от тях, или дълг. А за съпругите е четвъртината от онова, което сте оставили, ако не сте имали дете. А ако сте имали дете, за тях е осмината от онова, което сте оставили след завещание, завещано от вас, или дълг. А ако мъж или жена биват наследени и нямат родители и деца, и имат брат или сестра, за всеки един от тях е шестината. А ако са повече от това, те са съдружници в третината след завещание, което е завещано, или дълг, без да има ощетен. Това е завет от Аллах! Аллах е всезнаещ, всеблаг.</span>
<span data-aaya="13">Тези са границите на Аллах. А който се покорява на Аллах и на Неговия Пратеник, Той ще го въведе в Градините, сред които реки текат. Там ще пребивават вечно. Това е великото спасение.</span>
<span data-aaya="14">А който не се подчинява на Аллах и на Неговия Пратеник, и престъпва Неговите граници, Той ще го въведе в Огъня. Там ще пребивава вечно и ще има унизително мъчение за него.</span>
<span data-aaya="15">А срещу онези от жените ви, които извършат прелюбодеяние, вземете четирима измежду вас за свидетели. А засвидетелстват ли, дръжте жените в домовете, докато смъртта ги прибере или Аллах им стори път.</span>
<span data-aaya="16">И на двамата от вас, които го извършат, причинете страдания! А ако се разкаят и поправят, оставете ги! Аллах е приемащ покаянието, милосърден.</span>
<span data-aaya="17">Аллах приема покаянието на онези, които правят зло в неведение, после скоро се покайват. На тези Аллах приема покаянието. Аллах е всезнаещ, премъдър.</span>
<span data-aaya="18">И не е покаянието за онези, които правят злини, а щом дойде при някого от тях смъртта, казва: “Сега се покаях.” - нито за онези, които умират неверници. За тях Ние сме приготвили болезнено мъчение.</span>
<span data-aaya="19">О, вярващи, не ви се позволява да взимате в наследство жените против волята им. И не ги потискайте, за да отнемете част от онова, което сте им дали, освен ако извършат явно прелюбодеяние. И живейте с тях, както подобава. А ако сте ги възненавидили, то може и да възненавидите нещо, а Аллах да е вложил в него много добро.</span>
<span data-aaya="20">А ако пожелаете на мястото на една съпруга да вземете друга и сте дали голямо богатство на първата, не взимайте нищо от него! Нима ще го вземете с измама и явен грях?</span>
<span data-aaya="21">И как ще го вземете, след като се отдадохте един на друг, и те получиха от вас твърд обет?</span>
<span data-aaya="22">И не встъпвайте в брак с жените, за които са се женили бащите ви, освен което е било [преди Исляма]. Това е непристойност, гнусота и злочест път.</span>
<span data-aaya="23">Под възбрана са за вас майките ви, дъщерите ви, сестрите ви, лелите ви, вуйните ви, дъщерите на брата и дъщерите на сестрата, и жените, които са ви кърмили, и сестрите ви по кърмене, и майките на жените ви, и заварените под ваша опека дъщери на жените ви, при които сте влезли [в съпружество], а ако не сте влезли - не е прегрешение за вас; и съпругите на синовете ви, които са ваша плът; и да съберете две сестри, освен което е било. Аллах е опрощаващ, милосърден.</span>
<span data-aaya="24">[Под възбрана са за вас] и омъжените жени, освен [пленничките] които десниците ви владеят. Това е предписанието на Аллах за вас. И отвъд него ви е позволено да търсите съпруги с имотите си целомъдрено, а не с разврат. А на съпругите, от които сте се възползвали, дайте в дар задължителната плата. И няма прегрешение за вас в онова, за което се споразумеете след платата. Аллах е всезнаещ, премъдър.</span>
<span data-aaya="25">Този от вас, който не може да се разпростре да встъпи в брак със свободни вярващи жени, тогава - с някои от вашите вярващи момичета, които десниците ви владеят. Аллах най-добре знае вашата вяра. Вие сте един от друг. Встъпвайте в брак с тях с позволението на техните господари и им дайте задължителната плата с добро. Да са целомъдрени, а не развратници, нито такива, които си взимат приятели. Ако извършат прелюбодеяние, след като се омъжат, за тях е половината от наказанието, което е за свободните жени. Това е за онзи от вас, който се страхува от грях. А да търпите е най-доброто за вас. Аллах е опрощаващ, милосърден.</span>
<span data-aaya="26">Аллах иска да ви разясни и да ви насочи по пътищата на онези, които бяха преди вас, и да приеме покаянието ви. Аллах е всезнаещ, премъдър.</span>
<span data-aaya="27">Аллах иска да приеме покаянието ви, а онези, които следват страстите, искат съвсем да ви отклонят.</span>
<span data-aaya="28">Аллах иска да ви облекчи. Човекът бе сътворен слаб.</span>
<span data-aaya="29">О, вярващи, не изяждайте своите имоти с измама помежду си, освен ако е търговия по ваше взаимно съгласие. И не убивайте сами себе си! Към вас Аллах е милосърден.</span>
<span data-aaya="30">А който върши това с престъпване и несправедливост, ще го изгаряме в Огъня. Това е лесно за Аллах.</span>
<span data-aaya="31">Ако избягвате големите грехове, които са ви забранени, ще отмахнем от вас лошите ви постъпки и ще ви въведем в достойна обител.</span>
<span data-aaya="32">И не възжелавайте онова, с което Аллах предпочете едни от вас пред други! За мъжете има дял от онова, което са заслужили, и за жените има дял от онова, което са заслужили. И молете Аллах за Неговата благодат! Аллах всяко нещо знае.</span>
<span data-aaya="33">На всеки сторихме наследници за онова, което са оставили двамата родители и най-близките. А на онези, с които се обвързаха вашите клетви, въздайте дела им! Аллах на всяко нещо е свидетел.</span>
<span data-aaya="34">Мъжете стоят над жените с това, с което Аллах предпочете едни пред други и защото харчат от имотите си. Целомъдрените жени са послушни, пазят съкровеното си, както Аллах ги е запазил. А онези, от чието непокорство се страхувате, увещавайте, [после] се отдръпнете от тях в постелите, и [ако трябва] ги удряйте! А покорят ли ви се, не търсете средство против тях! Аллах е всевишен, превелик.</span>
<span data-aaya="35">А ако ви е страх от раздор между двамата, пратете съдник от неговото семейство и съдник от нейното семейство. Ако искат сдобряване, Аллах ще ги помири. Аллах е всезнаещ, сведущ.</span>
<span data-aaya="36">И служете единствено на Аллах, и нищо не съдружавайте с Него! И към родителите - добрина, и към близкия, и сираците, и нуждаещите се, и към близкия съсед, и към далечния съсед, и към другаря редом, и към пътника, и към владените от вашата десница! Аллах не обича горделивия, самохвалеца,</span>
<span data-aaya="37">които се скъпят и повеляват скъперничество на хората, и скриват онова, което Аллах им е дал от Своята благодат, - приготвихме Ние за неверниците унизително мъчение,</span>
<span data-aaya="38">и онези, които раздават своите имоти на показ пред хората и не вярват нито в Аллах, нито в Сетния ден; и онзи, на когото сатаната е приятел. Колко лош приятел е той!</span>
<span data-aaya="39">И каква загуба те биха имали, ако повярваха в Аллах и в Сетния ден, и раздаваха от онова, което Аллах им е дал за препитание? Аллах добре ги знае.</span>
<span data-aaya="40">Аллах не угнетява дори с тежестта на прашинка. А щом е добрина, Той я удвоява и дарява от Себе си огромна награда.</span>
<span data-aaya="41">И как ще бъдат, щом доведем от всяка общност свидетел, и теб доведем [о, Мухаммад] да свидетелстваш за тях?</span>
<span data-aaya="42">В Деня тогава онези, които не повярваха и не се подчиниха на Пратеника, ще поискат да се изравнят със земята. И не ще потулят от Аллах и една случка.</span>
<span data-aaya="43">О, вярващи, не пристъпвайте към молитвата, когато сте пияни, додето вече знаете какво говорите; нито омърсени - освен ако сте пътници, - докато не се окъпете! И ако сте болни или на път, или някой от вас е дошъл от нужника, или сте обладавали жени, а не сте намерили вода, тогава потърсете чиста земя и натрийте лицата и ръцете си. Аллах е извиняващ, опрощаващ.</span>
<span data-aaya="44">Не видя ли ти, че дарените с дял от Писанието купуват заблудата и искат да се заблудите по пътя?</span>
<span data-aaya="45">Аллах най-добре знае враговете ви. Достатъчен е Аллах за покровител и достатъчен е Аллах за избавител.</span>
<span data-aaya="46">Някои от юдеите променят местата на думите и казват: “Чухме и не се подчинихме!” и “Чуй, глух да си!”, и: “Зачети ни!”, като кривят език и хулят религията. А ако кажеха: “Чухме и се покорихме!” и “Чуй”, и “Погледни ни!”, щеше да е по-добре за тях и по-право. Но Аллах ги прокле за тяхното неверие и не вярват освен малцина.</span>
<span data-aaya="47">О, дарени с Писанието, повярвайте в онова, което низпослахме, за да потвърдим наличното у вас, преди ликове да изтрием и образа в тил да обърнем, или да ги прокълнем, както проклехме хората на Съботата. Повелята на Аллах непременно се изпълнява.</span>
<span data-aaya="48">Аллах не прощава да се съдружава с Него, но освен това прощава на когото пожелае. А който съдружава с Аллах, той измисля огромен грях.</span>
<span data-aaya="49">Не видя ли ти онези, които изкарват себе си за най-чистите? Не, Аллах пречиства когото пожелае и не ще бъдат угнетени дори колкото с влакънце от фурма.</span>
<span data-aaya="50">Виж как измислят лъжа за Аллах! Това стига за явен грях.</span>
<span data-aaya="51">Не видя ли ти дарените с дял от Писанието? Вярват в магията и в сатаната, и казват на неверниците: “Тези са по-напътени от вярващите.”</span>
<span data-aaya="52">Тези са, които Аллах е проклел. А за онзи, когото Аллах прокълне, ти не ще намериш закрилник.</span>
<span data-aaya="53">Нима притежават дял от властта! Тогава те не ще дадат на хората и браздица от костилка на фурма.</span>
<span data-aaya="54">Или завиждат на хората за онова, което Аллах им дари от Своята благодат? Ние дарихме вече рода на Ибрахим с Писанието и с мъдростта, и им дарихме огромна власт.</span>
<span data-aaya="55">Някои от тях повярваха в него, а други се отвърнаха. Достатъчни са пламъците на Ада.</span>
<span data-aaya="56">Онези, които не вярват в Нашите знамения, ще ги изгаряме в Огъня. Всякога, щом кожата им се опече, я сменяваме с друга кожа, за да вкусят мъчението. Аллах е всемогъщ, премъдър.</span>
<span data-aaya="57">А онези, които вярват и вършат праведни дела, ще въведем в Градините, сред които реки текат и там ще пребивават вечно и завинаги. Ще имат там пречисти съпруги. И ще ги настаним под дебела сянка.</span>
<span data-aaya="58">Аллах ви повелява да връщате поверените имущества на техните собственици и когато съдите между хората, да съдите със справедливост. Как прекрасно е това, с което Аллах ви наставлява! Аллах е всечуващ, всезрящ.</span>
<span data-aaya="59">О, вярващи, покорявайте се на Аллах и се покорявайте на Пратеника и на удостоените с власт сред вас! И спорите ли за нещо, отнесете го към Аллах и към Пратеника, ако вярвате в Аллах и в Сетния ден! Това е най-доброто и най-похвалното за изход.</span>
<span data-aaya="60">Не видя ли ти онези, които твърдят, че са повярвали в низпосланото на теб и в низпосланото преди теб? Искат да се съдят при тирана, а им бе повелено да го отхвърлят. Сатаната иска да ги въведе в дълбока заблуда.</span>
<span data-aaya="61">И когато им се каже: “Елате при онова, което Аллах низпосла, и при Пратеника!”, виждаш лицемерите напълно да се отвръщат от теб.</span>
<span data-aaya="62">А как ще бъдат, щом ги сполети беда заради онова, което ръцете им са сторили отнапред? После ще дойдат при теб, кълнейки се в Аллах: “Искахме само добротворство и умиротворение.”</span>
<span data-aaya="63">Това са онези, за които Аллах знае какво имат в сърцата. Бъди въздържан с тях и ги поучавай, и им говори с красноречиви думи!</span>
<span data-aaya="64">Всеки пратеник изпращахме само да му се покоряват с позволението на Аллах. И ако те, когато угнетяваха себе си, дойдеха при теб [о, Мухаммад] и помолеха Аллах за опрощение, и Пратеника помолеше за опрощението им, щяха да видят, че Аллах е приемащ покаянието, милосърден.</span>
<span data-aaya="65">Но не - кълна се в твоя Господ! - те не ще станат вярващи, докато не те сторят съдник за всеки възникнал спор помежду им; после не намират затруднение у себе си относно онова, което си решил и напълно се подчиняват.</span>
<span data-aaya="66">И ако им предпишехме: “Убийте себе си!” или “Излезте от домовете си!”, не биха го сторили освен малцина от тях. А ако направеха това, за което са наставлявани, то щеше да е най-доброто за тях и най-силно да ги укрепи.</span>
<span data-aaya="67">Тогава щяхме да им дарим от Нас огромна награда</span>
<span data-aaya="68">и да ги насочим по правия път.</span>
<span data-aaya="69">Които се покоряват на Аллах и на Пратеника, те са с онези, които Аллах е дарил: пророците, всеправдивите, жертващите се за вярата и благочестивите. Колко добри са те за другари!</span>
<span data-aaya="70">Такава е благодатта от Аллах. Достатъчно Аллах знае.</span>
<span data-aaya="71">О, вярващи, бъдете предпазливи и настъпвайте на отреди или настъпвайте вкупом!</span>
<span data-aaya="72">Сред вас все някой изостава и щом ви сполети беда, казва: “Аллах ме дари с благодат, защото не бях с тях.”</span>
<span data-aaya="73">А щом ви достигне обилие от Аллах, той все казва, сякаш не е имало между вас приятелство: “Ех, и аз да бях с тях, та да спечеля огромна печалба!”</span>
<span data-aaya="74">И нека се сражават по пътя на Аллах онези, които продават земния живот за отвъдния. А на онзи, който се сражава по пътя на Аллах и бъде убит или надвие, Ние ще дадем огромна награда.</span>
<span data-aaya="75">И защо да не се сражавате по пътя на Аллах и заради слабите от мъжете, жените и децата, които казват: “Господи наш, изведи ни от това селище, обитателите на което са угнетители! И стани наш покровител, и стани наш избавител!”</span>
<span data-aaya="76">Вярващите се сражават по пътя на Аллах, а неверниците се сражават по пътя на идолите. Сражавайте се с приятелите на сатаните! Слабо е коварството на сатаната!</span>
<span data-aaya="77">Не видя ли ти онези, на които бе казано: “Възпирайте ръцете си [от сражение] и извършвайте молитвата, и давайте милостинята закат!” А когато им бе предписано сражение, ето че част от тях се уплаши от хората, колкото се плаши от Аллах, и дори повече. И рекоха: “Господи наш, защо ни предписа сражение? Защо не ни отсрочи за кратко време?” Кажи: “Насладата на земния живот е мимолетна, а отвъдният е най-доброто за богобоязливите. И не ще бъдете угнетени дори с влакънце от фурма.”</span>
<span data-aaya="78">Където и да сте, смъртта ще ви догони, дори да сте във въздигнати кули. И ако ги достигне добрина, казват: “Това е от Аллах.”, а ако ги сполети злина, казват: “Това е от теб [о, Мухаммад]!” Кажи: “Всичко е от Аллах.” Какво им е на тези хора, та почти не проумяват дума?</span>
<span data-aaya="79">Каквато и добрина да те достигне, тя е от Аллах, а каквато и злина да те сполети, тя е от самия теб. Пратеник те изпратихме при хората. Достатъчен е Аллах за свидетел.</span>
<span data-aaya="80">Който се покорява на Пратеника, вече се е покорил на Аллах. А отметнат ли се, Ние не те изпратихме за техен пазител.</span>
<span data-aaya="81">И казват: “Покоряваме се!”, а отделят ли се от теб, група от тях крои нощем противното на онова, което говори. Но Аллах записва какво кроят нощем. Бъди въздържан с тях и на Аллах се уповавай! Достатъчен е Аллах за довереник.</span>
<span data-aaya="82">Нима не размишляват над Корана? И ако бе от друг, а не от Аллах, щяха да открият в него много противоречия.</span>
<span data-aaya="83">И щом дойде при тях известие за спокойствие или за страх, разгласяват го. А ако бяха го отнесли до Пратеника и удостоените с власт измежду им, щяха да го разберат онези от тях, които могат да го проумеят. И ако не бе благодатта на Аллах към вас, и Неговата милост, щяхте да последвате сатаната, освен малцина.</span>
<span data-aaya="84">И сражавай се [о, Мухаммад] по пътя на Аллах! Отговорен си единствено за себе си. И подбуждай вярващите! Дано Аллах възпре мощта на неверниците! Аллах е най-силен по мощ и най-силен по наказание.</span>
<span data-aaya="85">Който се застъпва за добро дело, ще има дял от него, а който се застъпва за лошо дело, ще има бреме от него. Аллах за всяко нещо въздава.</span>
<span data-aaya="86">И щом ви поздравят с поздрав, поздравете с по-хубав от него или отвърнете със същия! Аллах за всяко нещо държи сметка.</span>
<span data-aaya="87">Аллах - няма друг бог освен Него! Ще ви събере Той в Деня на възкресението, няма съмнение в това. А кой е по-правдив в словото си от Аллах?</span>
<span data-aaya="88">Какво ви е, та спрямо лицемерите сте две групи? Низвергна ги Аллах заради онова, което са придобили. Нима искате да напътите онзи, когото Аллах е оставил в заблуда? А когото Аллах остави в заблуда, ти не ще намериш път за него.</span>
<span data-aaya="89">Желаят и вие да сте неверници, както и те са неверници, за да бъдете равни. И не взимайте ближни от тях, докато не се преселят по пътя на Аллах! А отметнат ли се, хващайте и ги убивайте, където ги заварите - и не взимайте от тях нито ближен, нито помощник</span>
<span data-aaya="90">освен добралите се до народ, с който имате договор; или дошлите при вас със свити сърца, че са се сражавали срещу вас или че ще се сражават срещу своя народ. И ако Аллах бе пожелал, щеше да ги овласти над вас и да се сражават срещу вас. А отдръпнат ли се, без да се сражават, и ви предложат мир, Аллах не ще ви отвори път против тях.</span>
<span data-aaya="91">Ще откриете и други, които искат и с вас да са в безопасност, и със своя народ - в безопасност. Всякога, щом биваха връщани към изкушението, биваха низвергвани в него. И ако не се отдръпнат и не ви предложат мир, и не удържат ръцете си, хващайте и ги убивайте, където ги заварите! Дадохме ви явен довод срещу тези.</span>
<span data-aaya="92">И не трябва вярващ да убива вярващ, освен по погрешка. А онзи, който убие вярващ по погрешка - да освободи вярващ роб и да връчи откуп на семейството му, освен ако простят. А ако [убитият] е вярващ от враждебен вам народ - да се освободи вярващ роб. А ако е от народ с договор между вас - да се връчи откуп на семейството му и да се освободи вярващ роб. А онзи, който няма възможност - да говее два поредни месеца за покаяние пред Аллах. Аллах е всезнаещ, премъдър.</span>
<span data-aaya="93">А за онзи, който умишлено убие вярващ, възмездието му е Адът, там ще пребивава вечно. Аллах му се гневи и го проклина, и за него е приготвил огромно мъчение.</span>
<span data-aaya="94">О, вярващи, когато странствате по пътя на Аллах, изяснявайте си и не казвайте на онзи, който ви отправи поздрав: “Ти не си вярващ”, стремейки се към мимолетното на земния живот. При Аллах има обилни богатства. Такива бяхте преди, но Аллах ви облагодетелства. Изяснявайте си! Сведущ е Аллах за вашите дела.</span>
<span data-aaya="95">Не са равностойни онези от вярващите, които си седят вкъщи, без да им се навреди, и онези, които се борят по пътя на Аллах чрез своите имоти и души. Аллах отреди на борещите се чрез своите имоти и души да са с едно стъпало над седящите. На всеки Аллах обеща Най-прекрасното, но Аллах отличи борещите се пред седящите - с огромна награда:</span>
<span data-aaya="96">със степени от Него и с опрощение, и милост. Аллах е опрощаващ, милосърден.</span>
<span data-aaya="97">Когато ангелите приберат душите на угнетилите себе си, ще им рекат: “В какво положение бяхте?” Ще рекат: “Бяхме безсилни на земята.” Ще рекат: “Не беше ли просторна земята на Аллах, та да се преселите из нея?” На тези мястото им е Адът - и колко лоша участ е той,</span>
<span data-aaya="98">освен за слабите от мъжете, жените и децата, които са немощни и не намират път.</span>
<span data-aaya="99">Тези Аллах може и да извини. Аллах е извиняващ, опрощаващ.</span>
<span data-aaya="100">А който се пресели по пътя на Аллах, ще открие на земята много приют и обилие. А който напусне дома си, преселвайки се заради Аллах и Неговия Пратеник, и после го настигне смъртта, при Аллах му е отредена наградата. Аллах е опрощаващ, милосърден.</span>
<span data-aaya="101">А когато странствате по земята, не е прегрешение за вас да съкращавате молитвата, ако се страхувате, че ще ви навредят онези, които не са повярвали. Неверниците са ваш явен враг.</span>
<span data-aaya="102">И когато си сред вярващите и им водиш молитвата, нека с теб стои група и да вземат своите оръжия. И щом се поклонят в суджуд, част от тях да застанат зад вас. После нека дойде друга група, която още не се е молила, и да извърши молитвата с теб, и да бъде предпазлива, и да вземе оръжията си. Онези, които не повярваха, желаят да нехаете за своите оръжия и вещи, та да се нахвърлят срещу вас отведнъж. И не е прегрешение за вас, ако дъжд ви напакости или сте болни, да положите оръжията си, но бъдете предпазливи. Аллах приготви за неверниците унизително мъчение.</span>
<span data-aaya="103">И когато завършите молитвата, споменавайте Аллах прави, седнали и на хълбок! А когато сте вън от опасност, отслужвайте молитвата в цялост! За вярващите молитвата е предписание в определено време.</span>
<span data-aaya="104">И не показвайте слабост в издирването на [вражески] народ! Ако ви боли - и тях ги боли, както и вас е боляло, но вие се надявате на Аллах за онова, за което те не се надяват. Аллах е всезнаещ, премъдър.</span>
<span data-aaya="105">Ние ти низпослахме Книгата с истината, за да отсъдиш между хората с онова, което Аллах ти показа. И не се препирай заради изменниците!</span>
<span data-aaya="106">И моли прошка от Аллах! Аллах е опрощаващ, милосърден.</span>
<span data-aaya="107">И недей да спориш за онези, които изменят на себе си! Аллах не обича никой изменник, грешник.</span>
<span data-aaya="108">Прикриват се от хората, но от Аллах не се прикриват. Той е с тях, когато нощем замислят думи, от които е недоволен. Аллах обхваща техните дела.</span>
<span data-aaya="109">Ето, вие спорехте заради тях в земния живот, но кой ще спори с Аллах заради тях в Деня на възкресението? Или кой ще им бъде покровител?</span>
<span data-aaya="110">Който стори зло или себе си угнети, а сетне помоли Аллах за прошка, ще открие, че Аллах е опрощаващ, милосърден.</span>
<span data-aaya="111">И който придобие грях, той го придобива само в свой ущърб. Аллах е всезнаещ, премъдър.</span>
<span data-aaya="112">И който придобие вина или грях, сетне набеди за това невинен, той се е нагърбил с клевета и явен грях.</span>
<span data-aaya="113">И ако не бе благодатта на Аллах, и Неговата милост към теб, група от тях щеше да те заблуди. Но единствено себе си заблуждават и с нищо не ще ти навредят. Аллах ти низпосла Книгата и мъдростта, и те научи на онова, което не си знаел. Огромна е благодатта на Аллах към теб.</span>
<span data-aaya="114">Няма добро в много от тайния им шепот, освен у онзи, който повелява подаяние или благодеяние, или помирение между хората. И който върши това в стремеж към благоволението на Аллах, Ние ще го дарим с огромна награда.</span>
<span data-aaya="115">А който противоречи на Пратеника, след като му се изясни напътствието, и следва друг, а не пътя на вярващите, него ще насочим накъдето сам се е обърнал и ще го изгаряме в Ада. Колко лоша участ е той!</span>
<span data-aaya="116">Аллах не прощава да се съдружава с Него, но освен това прощава на когото пожелае. А който съдружава с Аллах, той дълбоко се е заблудил.</span>
<span data-aaya="117">Те не зоват Него, а само женски божества, и зоват само сатана-непокорник.</span>
<span data-aaya="118">Прокле го Аллах и той рече: “Кълна се, ще отнема определена част от Твоите раби</span>
<span data-aaya="119">и ще ги заблуждавам, и ще ги подбуждам към копнежи, и ще им повелявам да срязват ушите на добитъка, и ще им повелявам да изменят творението на Аллах.” Който приема не Аллах, а сатаната за покровител, той ще понесе явна загуба.</span>
<span data-aaya="120">Обещава им и ги подбужда към копнежи. Ала сатаната им обещава само измамност.</span>
<span data-aaya="121">На тези мястото им е Адът и не ще намерят избавление от него.</span>
<span data-aaya="122">А които вярват и вършат праведни дела, ще ги въведем в Градините, сред които реки текат. Там ще пребивават вечно и завинаги - истинно обещание от Аллах. А кой е по-верен от Аллах в словата?</span>
<span data-aaya="123">Нито е във вашите копнежи, нито е в копнежите на хората на Писанието - който върши зло, ще му се въздаде същото и не ще си намери освен Аллах нито покровител, нито избавител.</span>
<span data-aaya="124">А който върши праведни дела, мъж или жена, и е вярващ, тези ще влязат в Рая и не ще бъдат угнететени дори с браздица по костилка на фурма.</span>
<span data-aaya="125">И кой е с по-добра религия от онзи, който се е отдал на Аллах с истинска преданост и е последвал вярата на Ибрахим Правоверния? Аллах прие Ибрахим за приятел.</span>
<span data-aaya="126">На Аллах е всичко на небесата и всичко на земята. Аллах обхваща всяко нещо.</span>
<span data-aaya="127">И те питат да постановиш за жените. Кажи [о, Мухаммад]: “За тях ви постановява Аллах, а и четеното вам в Книгата - за осиротелите жени, на които не давате, каквото им е предписано, желаейки да встъпите в брак с тях, и за невръстните сред децата, и да уреждате сираците със справедливост. Каквото и добро да извършите, Аллах го знае.</span>
<span data-aaya="128">И ако жена се страхува от своя съпруг, от неприязън или отдръпване, не е прегрешение за тях помежду им да се помирят. Най-добро е помирението. В душата е заложено скъперничеството. И ако благодетелствате и сте богобоязливи - сведущ е Аллах за вашите дела.</span>
<span data-aaya="129">И не ще съумеете да сте справедливи към жените [си], дори да се стремите. И не се увличайте всецяло по една, та да оставите друга - висяща. И ако помирявате и сте богобоязливи - Аллах е опрощаващ, милосърден.</span>
<span data-aaya="130">А ако двамата се разделят, Аллах ще обогати всекиго от Своето изобилие. Аллах е всеобхватен, премъдър.</span>
<span data-aaya="131">На Аллах е всичко на небесата и всичко на земята. И повелихме на дарените с Писанието преди вас и на вас да се боите от Аллах. А ако сте неверници - на Аллах е всичко на небесата и всичко на земята. Аллах е над всяка нужда, всеславен.</span>
<span data-aaya="132">На Аллах е всичко на небесата и всичко на земята. Достатъчен е Аллах за довереник.</span>
<span data-aaya="133">Ако пожелае, Той ще ви заличи, о, хора, и други ще доведе. Аллах има сила за това.</span>
<span data-aaya="134">Който е пожелал наградата на земния живот - при Аллах е наградата и на земния живот, и на отвъдния. Аллах е всечуващ, всевиждащ.</span>
<span data-aaya="135">О, вярващи, бъдете твърди в справедливостта, свидетели в името на Аллах, дори и срещу вас самите или срещу родителите и най-близките! Дали е богат или беден - Аллах е най-достоен за всеки от тях. И не следвайте страстта, за да не се отклоните! И ако изопачите или се откажете [от свидетелстване] - сведущ е Аллах за вашите дела.</span>
<span data-aaya="136">О, вярващи, вярвайте в Аллах и в Неговия Пратеник, и в Книгата, която е низпослал на Своя Пратеник, и в Писанието, което е низпослал преди! А който отрича вярата в Аллах и в Неговите ангели, и в Неговите писания, и в Неговите пратеници, и в Сетния ден, той дълбоко се е заблудил.</span>
<span data-aaya="137">Които повярваха, после станаха неверници, после повярваха, после пак станаха неверници, после неверието им се усили - Аллах не ще им прости, нито ще им посочи път.</span>
<span data-aaya="138">Извести лицемерите, че за тях има болезнено мъчение</span>
<span data-aaya="139">за онези, които взимат неверниците за ближни вместо вярващите. Нима у тях търсят мощта? На Аллах е цялата мощ.</span>
<span data-aaya="140">Той вече ви низпосла в Книгата: “Щом чуете да бъдат отричани знаменията на Аллах и да бъдат подигравани, не сядайте с неверниците, докато не встъпят в друг разговор. Иначе ще сте като тях.” Аллах ще събере в Ада всички лицемери и неверници,</span>
<span data-aaya="141">които ви дебнат и ако имахте победа от Аллах, казваха: “Не бяхме ли заедно с вас?” А ако неверниците надделееха, казваха: “Не ви ли завладяхме и ви защитихме от вярващите?” Аллах ще отсъди между вас в Деня на възкресението. Аллах не ще направи за неверниците път против вярващите.</span>
<span data-aaya="142">Лицемерите се стараят да измамят Аллах, но Той мами тях. Изправят ли се за молитва, се изправят мързеливи, за показ пред хората, и малко споменават Аллах,</span>
<span data-aaya="143">непостоянни са - ту към тези, ту към онези. А когото Аллах оставя в заблуда, ти не ще намериш път за него.</span>
<span data-aaya="144">О, вярващи, не взимайте неверници за ближни вместо вярващите! Нима искате да дадете на Аллах явен довод срещу вас?</span>
<span data-aaya="145">Лицемерите са най-ниско на дъното на Огъня и не ще намериш за тях избавител,</span>
<span data-aaya="146">освен които се разкаят и поправят, и се придържат към Аллах, и са искрени в своята религия пред Аллах. Тези са с вярващите. И ще дари Аллах вярващите с огромна награда.</span>
<span data-aaya="147">За какво Аллах да ви измъчва, ако сте признателни и вярващи? Аллах е признателен, всезнаещ.</span>
<span data-aaya="148">Аллах не обича да се прогласява за злото освен от угнетения. Аллах е всечуващ, всезнаещ.</span>
<span data-aaya="149">Ако показвате добро или го прикривате, или извинявате зло - Аллах е извиняващ, всесилен.</span>
<span data-aaya="150">Които не вярват в Аллах и в Неговите пратеници, и искат да отделят Аллах от Неговите пратеници, и казват: “Вярваме в едни и не вярваме в други”, и искат да поемат среден път,</span>
<span data-aaya="151">тези са истинските неверници. И приготвихме за неверниците унизително мъчение.</span>
<span data-aaya="152">На тези, които повярваха в Аллах и в Неговите пратеници, и не отделяха никого измежду тях, Той ще им даде наградите. Аллах е опрощаващ, милосърден.</span>
<span data-aaya="153">Хората на Писанието искат да им свалиш Писание от небето. И от Муса искаха дори повече от това. И рекоха: “Покажи ни Аллах наяве!” И ги порази мълнията заради техния гнет. Сетне приеха телеца, след като ясните знаци дойдоха при тях, и Ние ги извинихме за това, и дадохме на Муса явен довод.</span>
<span data-aaya="154">И въздигнахме отгоре им Планината поради техния обет, и им рекохме: “Влезте през вратата, кланяйки се доземи!” И им рекохме: “Не престъпвайте в Съботата!” И взехме от тях твърд обет.</span>
<span data-aaya="155">Защото нарушиха своя обет и не повярваха в знаменията на Аллах, и убиваха пророците без право, и изричаха: “Сърцата ни са в броня.” - да, Аллах ги запечата [сърцата] поради тяхното неверие и не вярват освен малцина</span>
<span data-aaya="156">и защото не повярваха и изричаха срещу Мариам огромна клевета,</span>
<span data-aaya="157">и изричаха: “Ние убихме Месията Иса, сина на Мариам, пратеника на Аллах.” - но не го убиха и не го разпнаха, а само им бе оприличен. И които бяха в разногласие за това, се съмняваха за него. Нямат знание за това, освен да следват предположението. Със сигурност не го убиха те.</span>
<span data-aaya="158">Да, възнесе го Аллах при Себе си. Аллах е всемогъщ, премъдър.</span>
<span data-aaya="159">Сред хората на Писанието няма такъв, който да не повярва в него преди неговата смърт, а в Деня на възкресението той ще е свидетел против тях.</span>
<span data-aaya="160">И поради гнета на юдеите им възбранихме разрешени за тях блага, и защото възпираха много от пътя на Аллах,</span>
<span data-aaya="161">и защото взимаха лихвата, а им бе възбранена, и изяждаха имотите на хората с измама. И за неверниците сред тях приготвихме болезнено мъчение.</span>
<span data-aaya="162">Ако утвърдените в знанието сред тях и повярвалите вярват в низпосланото на теб и в низпосланото допреди теб, и извършващите молитвата, и даващите милостинята закат, и вярващите в Аллах и в Сетния ден - на тях ще въздадем огромна награда.</span>
<span data-aaya="163">Ние ти дадохме откровение, както дадохме на Нух и на пророците след него, и дадохме откровение на Ибрахим и Исмаил, и Исхак, и Якуб, и родовете, и Иса, и Айюб, и Юнус, и Харун, и Сулайман, и на Дауд дарихме Псалмите;</span>
<span data-aaya="164">пратеници, за които вече ти разказахме преди, и пратеници, за които не сме ти разказали, - и Аллах говори пряко на Муса,</span>
<span data-aaya="165">пратеници-благовестители и предупредители, за да нямат хората довод пред Аллах подир пратениците. Аллах е всемогъщ, премъдър.</span>
<span data-aaya="166">Аллах свидетелства, че онова, което низпосла на теб, го низпосла със Своето знание, и ангелите свидетелстват. И достатъчен е Аллах за свидетел.</span>
<span data-aaya="167">Които не вярват и възпират от пътя на Аллах, те дълбоко се заблуждават.</span>
<span data-aaya="168">Които не вярват и угнетяват, Аллах не ще им прости и не ще им посочи път,</span>
<span data-aaya="169">освен пътя към Ада, там ще пребивават вечно и завинаги. Това за Аллах е лесно.</span>
<span data-aaya="170">О, хора, Пратеника дойде при вас с истината от вашия Господ - и повярвайте! Това е най-доброто за вас. А ако не повярвате - на Аллах е всичко на небесата и на земята. Аллах е всезнаещ, премъдър.</span>
<span data-aaya="171">О, хора на Писанието, не прекалявайте в своята религия и говорете за Аллах само истината! Месията Иса, синът на Мариам, е само пратеник на Аллах и Негово Слово, което Той извести на Мариам, и дух от Него. И вярвайте в Аллах и в Неговите пратеници, и не казвайте: “Троица!” Престанете! Това е най-доброто за вас. Аллах е единственият Бог. Пречист е Той, за да има рожба! Негово е всичко на небесата и всичко на земята. И достатъчен е Аллах за довереник.</span>
<span data-aaya="172">Месията не ще презре да бъде раб на Аллах, нито приближените ангели. А който презре да Му служи и се възгордее - Той всички ще събере при Себе Си.</span>
<span data-aaya="173">А които вярват и вършат праведни дела - Той ще изплати напълно техните награди и ще им надбави от Своята благодат. А които презират и се възгордяват - Той ще ги накаже с болезнено мъчение. И освен Аллах, за себе си не ще намерят нито покровител, нито избавител.</span>
<span data-aaya="174">О, хора, при вас дойде довод от вашия Господ и ви низпослахме явна светлина.</span>
<span data-aaya="175">А които вярват в Аллах и се привържат към Него - Той ще ги въведе в милост от Него и в благодат, и ще ги насочи към Себе Си по правия път.</span>
<span data-aaya="176">И те молят да постановиш. Кажи: “Аллах ви постановява за умрелите без деца и бащи. Почине ли мъж и не е имал дете, а е имал сестра, нейно е половината от онова, което е оставил, а и той я наследява, ако не е имала дете. А щом са две, за тях са две третини от онова, което е оставил. А щом са повече братя и сестри, за мъжкото е дял, колкото за две женски.” Аллах ви обяснява, за да не се заблудите. Аллах знае всяко нещо.</span>
</section>
<section data-sura="5">
<span data-name>سُوۡرَةُ المآىٕدة</span>
<span data-aaya="1">О, вярващи, изпълнявайте обетите! Разрешено ви е всяко животно от добитъка освен онова, за което ви бъде прочетено, без да ви е разрешен ловът, когато сте на поклонение. Аллах отсъжда каквото поиска.</span>
<span data-aaya="2">О, вярващи, не смятайте за позволени знаците на Аллах, нито Свещения месец, нито жертвените животни, нито венците, нито устремените към Свещения дом в търсене на обилие и благоволение от техния Господ. А след освобождаването от забраните може да  ловувате. И да не ви вкарва в грях омразата на някои хора, че са ви възпрели от Свещената джамия, та да престъпите! И си помагайте един другиму в праведността и богобоязливостта, и не си помагайте в греха и враждебността! И бойте се от Аллах! Аллах е суров в наказанието.</span>
<span data-aaya="3">Под възбрана за вас са мършата, кръвта, свинското месо и закланото за друг, а не за Аллах; и удушеното, пребитото, погиналото при падане, намушканото, и от което звяр е ял - освен което сте заклали още живо според предписанието - и принесеното в жертва на каменните идоли; и да гадаете със стрелите. Това е нечестивост. Днес онези, които не повярваха, се отчаяха пред вашата религия. Не се плашете от тях, а се плашете от Мен! Днес изградих за вас вашата религия и изпълних Своята благодат към вас, и одобрих Исляма за ваша религия. А за онзи, който е принуден от глад, без да е склонен към грях - Аллах е опрощаващ, милосърден.</span>
<span data-aaya="4">Питат те какво им е разрешено. Кажи: “Разрешени са ви благата и онова, за което обучихте хищниците чрез дресировка, обучавайки ги на това, на което Аллах ви научи. Яжте от това, което хващат за вас и споменавайте над него името на Аллах! И бойте се от Аллах! Аллах бързо прави равносметка.</span>
<span data-aaya="5">Днес ви бяха разрешени благата и храната на дарените с Писанието е разрешена за вас, и вашата храна е разрешена за тях, и целомъдрените жени от вярващите, и целомъдрените жени от дарените с Писанието преди вас, ако им дадете техните отплати - с целомъдрие, а не с разврат, и без да се взимат приятели. А който се отрече от вярата, делото му се проваля и в отвъдния живот е сред губещите.”</span>
<span data-aaya="6">О, вярващи, когато станете за молитвата, измийте лицето и ръцете си до лактите, и обършете главата, и измийте нозете си до глезените. И ако сте омърсени, почистете се; и ако сте болни или на път, или някой от вас е дошъл от нужника, или сте обладавали жени, а не сте намерили вода, тогава потърсете чиста земя и натрийте с нея лицата и ръцете си. Аллах не иска да ви притесни, а иска да ви пречисти и да изпълни Своята благодат към вас. Дано сте признателни!</span>
<span data-aaya="7">И споменавайте благодатта на Аллах към вас, и договора с Него, за който се договори Той с вас, когато рекохте: “Чухме и се покорихме.” И се бойте от Аллах! Аллах знае съкровеното в сърцата.</span>
<span data-aaya="8">О, вярващи, стойте твърдо зад Аллах - свидетели със справедливостта! И да не ви вкарва в грях омразата на някои хора, та да сте несправедливи! Бъдете справедливи, то е най-близо до богобоязливостта! И се бойте от Аллах! Сведущ е Аллах за вашите дела.</span>
<span data-aaya="9">Аллах обеща на онези, които вярват и вършат праведни дела, опрощение за тях и огромна награда.</span>
<span data-aaya="10">А които не вярват и взимат за лъжа Нашите знамения, те са обитателите на Ада.</span>
<span data-aaya="11">О, вярващи, помнете благодатта на Аллах към вас, когато някои хора се готвеха да посегнат с ръце на вас, а Той възпря ръцете им! И се бойте от Аллах! На Аллах да се уповават вярващите!</span>
<span data-aaya="12">Аллах прие обета от синовете на Исраил и проводихме от тях дванадесет старейшини. И рече Аллах: “Аз съм с вас. Щом отслужвате молитвата, давате милостинята закат, вярвате в Моите пратеници, подкрепяте ги и заемате на Аллах добър заем, Аз ще отмахна от вас лошите ви постъпки и ще ви въведа в Градините, сред които реки текат. А който от вас след това е неверник, той се е отклонил от правия път.”</span>
<span data-aaya="13">И защото нарушиха своя обет, Ние ги проклехме и сторихме сърцата им да закоравеят. Те преиначават словата, размествайки ги. И забравиха част от онова, което им бе напомнено. И не преставаш да откриваш тяхна измяна освен у малцина от тях. Но ги извини и прости! Аллах обича благодетелните.</span>
<span data-aaya="14">И от онези, които казваха: “Ние сме християни” приехме обет, но и те забравиха част от онова, което им бе напомнено. И възбудихме помежду им вражда и ненавист до Деня на възкресението. Тогава Аллах ще ги извести какво са направили.</span>
<span data-aaya="15">О, хора на Писанието, Нашият Пратеник дойде при вас да ви поясни много от онова, което сте скривали от Писанието, и да ви извини за много. При вас дойде от Аллах светлина и ясно Писание.</span>
<span data-aaya="16">Аллах насочва с него онези, които следват Неговото благоволение по пътищата на спасението, и ги извежда от тъмнините към светлината с Неговото позволение, и ги насочва по правия път.</span>
<span data-aaya="17">Неверници са онези, които казват: “Аллах, това е Месията, синът на Мариам.” Кажи: “А кой ще попречи с нещо на Аллах, ако поиска да погуби Месията, сина на Мариам, и майка му, и всички по земята?” На Аллах принадлежи владението на небесата и на земята, и на всичко между тях. Той сътворява каквото пожелае. Аллах за всяко нещо има сила.</span>
<span data-aaya="18">И рекоха юдеите и християните: “Ние сме синовете на Аллах и Неговите любимци.” Кажи: “А защо ви измъчва Той заради вашите грехове? Не, вие сте само човеци от онези, които е сътворил. Прощава Той комуто пожелае и измъчва Той когото пожелае. На Аллах принадлежи владението на небесата и на земята, и на всичко между тях. Към Него е завръщането.”</span>
<span data-aaya="19">О, хора на Писанието, Нашият Пратеник дойде при вас, като ви даде разяснения подир прекъсване след пратениците, за да не кажете: “При нас не дойде благовестител, нито предупредител.” Вече дойде при вас благовестител и предупредител. Аллах за всяко нещо има сила.</span>
<span data-aaya="20">И когато Муса рече на своя народ: “О, народе мой, помнете благодатта на Аллах към вас, че стори от вас пророци и ви стори владетели, и ви даде, каквото не е дал на никой от народите!</span>
<span data-aaya="21">О, народе мой, влезте в Свещената земя, която Аллах ви отреди, и не отстъпвайте назад, за да не се превърнете в губещи!”,</span>
<span data-aaya="22">рекоха: “О, Муса, на нея има народ от исполини и не ще влезем, докато не излязат оттам. А излязат ли от нея, ще влезем.”</span>
<span data-aaya="23">Двама мъже от богобоязливите, които Аллах бе дарил с благодат, рекоха: “Влезте срещу тях през вратата! И влезете ли през нея, вие сте победители. Единствено на Аллах се уповавайте, ако сте вярващи!”</span>
<span data-aaya="24">Рекоха: “О, Муса, никога не ще влезем в нея, докато са още там. Вървете ти и твоят Господ, и се сражавайте! А ние ще седим ето тук.”</span>
<span data-aaya="25">Рече: “Господи, имам власт само над себе си и над брат си. Отдели ни от хората-нечестивци!”</span>
<span data-aaya="26">Рече: “Под възбрана им е за четиридесет години - те ще скитат по земята. И не скърби за хората-нечестивци!</span>
<span data-aaya="27">И им прочети вестта за двамата синове на Адам правдиво, как принесоха жертва и на единия бе приета, ала на другия не бе приета. Той рече: “Ще те убия!” [А първият] рече: “Аллах приема само от богобоязливите.</span>
<span data-aaya="28">Протегнеш ли към мен ръка, да ме убиеш, аз не ще протегна своята ръка към теб, да те убия. Боя се от Аллах, Господа на световете.</span>
<span data-aaya="29">Искам да се обремениш с греха против мен и със своя грях, и ще бъдеш сред обитателите на Огъня. Такова е възмездието за угнетителите.”</span>
<span data-aaya="30">И го подтикна душата му да убие своя брат, и го уби, и стана един от губещите.</span>
<span data-aaya="31">И Аллах проводи гарван, който ровеше земята, за да му покаже как да скрие трупа на брат си. Рече: “О, горко ми, нима не мога да съм като този гарван, та да скрия трупа на брат си?” И стана един от съжаляващите.</span>
<span data-aaya="32">Заради това предписахме на синовете на Исраил, че който убие човек не за човек или заради покварата му по земята, той сякаш е убил всички хора. А който спаси човек, той сякаш е спасил всички хора. Дойдоха при тях Нашите пратеници с ясните знаци. После мнозина от тях подир това престъпваха на земята.</span>
<span data-aaya="33">Наказанието за онези, които воюват срещу Аллах и Неговия Пратеник, и се стремят към поквара по земята, е да бъдат убити или разпънати, или да се отсекат ръцете и нозете им кръстом, или да бъдат прокудени от земята [им]. Това за тях е позор на този свят, а в отвъдния за тях има огромно мъчение,</span>
<span data-aaya="34">освен които се покаят, преди да ги надвиете. И знайте, че Аллах е опрощаващ, милосърден!</span>
<span data-aaya="35">О, вярващи, бойте се от Аллах и търсете приближаване към Него, и се борете по Неговия път, за да сполучите!</span>
<span data-aaya="36">От неверниците - дори да бъде тяхно всичко на земята, и още толкова отгоре, за да се откупят с него от мъчението в Деня на възкресението, - не ще им се приеме и за тях ще има болезнено мъчение.</span>
<span data-aaya="37">Ще искат да излязат от Огъня, ала не ще излязат оттам. За тях ще има постоянно мъчение.</span>
<span data-aaya="38">А на крадеца, мъж или жена, отсичайте ръцете като наказание за онова, което са присвоили - възмездие от Аллах. Аллах е всемогъщ, премъдър.</span>
<span data-aaya="39">А който се разкае и поправи, след като угнети, Аллах ще приеме разкаянието му. Аллах е всеопрощаващ, милосърден.</span>
<span data-aaya="40">Нима не знаеш, че на Аллах принадлежи владението на небесата и на земята? Измъчва Той когото пожелае и прощава Той комуто пожелае. Аллах над всяко нещо има сила.</span>
<span data-aaya="41">О, Пратенико, да не те наскърбяват надпреварващите се в неверието сред онези, чиито усти изричаха: “Повярвахме!”, ала не вярваха сърцата им, и онези от юдеите, които все лъжата слушаха, все други недошли при теб хора слушаха. Преиначават словата, размествайки ги. Казват: “Ако ви се даде това, вземете го, а ако не ви се даде, възпрете се!” За онзи, когото Аллах иска да отклони - за него ти не разполагаш с нищо пред Аллах. Те са онези, чиито сърца Аллах не иска да пречисти. За тях в земния живот има позор и в отвъдния за тях има огромно мъчение.</span>
<span data-aaya="42">Те все лъжата слушат, все забраненото изяждат. И ако дойдат при теб, отсъди помежду им или се отдръпни от тях! И отдръпнеш ли се, те не ще ти навредят с нищо. А съдиш ли, отсъждай справедливо между тях! Аллах обича справедливите.</span>
<span data-aaya="43">И как ще ти отредят да съдиш, когато у тях е Тората с присъдата на Аллах в нея? После подир това се отмятат. Тези не са вярващи.</span>
<span data-aaya="44">Ние низпослахме Тората с напътствие в нея и със светлина. Пророците, които се отдадоха, съдят юдеите според нея; също така равините и правниците - според онова от Писанието на Аллах, което им бе поверено да го пазят, и му бяха свидетели. И не се страхувайте от хората, а се страхувайте от Мен! И не продавайте Моите знамения на никаква цена! А който не съди според онова, което Аллах е низпослал - тези са неверниците.</span>
<span data-aaya="45">И предписахме им в нея: душа за душа, око за око, нос за нос, ухо за ухо, зъб за зъб, и за раните - същото възмездие. А който прости като милостиня, то е изкупление за него. А който не съди според онова, което Аллах е низпослал, тези са угнетителите.</span>
<span data-aaya="46">И изпратихме по следите им Иса, сина на Мариам, да потвърди Тората, която бе преди него, и му дарихме Евангелието, в което има напътствие и светлина, и е потвърждение на Тората, която бе преди него, и напътствие, и поучение за богобоязливите.</span>
<span data-aaya="47">И нека хората на Евангелието отсъждат според онова, което Аллах е низпослал в него! А който не съди според онова, което Аллах е низпослал, тези са нечестивците.</span>
<span data-aaya="48">И ти низпослахме Корана с истината, за да потвърди Писанията преди него и да бъде техен свидетел. И отсъждай помежду им според онова, което Аллах е низпослал, и не следвай страстите им вместо истината, която си получил! За всеки от вас сторихме закон и път. И ако желаеше Аллах, щеше да ви стори една общност, но [така стори] за да ви изпита в онова, което ви е дарил. И надпреварвайте се в добрините! Завръщането на всички вас е при Аллах и Той ще ви разкрие онова, по което бяхте в разногласие.</span>
<span data-aaya="49">И отсъждай помежду им според онова, което Аллах е низпослал, и не следвай страстите им, и внимавай с тях, да не те отклонят в част от онова, което Аллах ти е низпослал! А отметнат ли се, знай, че Аллах иска да ги порази за някои от греховете им. Мнозина от хората са нечестивци.</span>
<span data-aaya="50">Нима търсят съда от времената на Невежеството? Кой отсъжда по-добре от Аллах - според хора убедени?</span>
<span data-aaya="51">О, вярващи, не взимайте юдеите и християните за ближни! Един на друг са ближни те. А който измежду ви се сближи с тях, е от тях. Аллах не напътва хората-угнетители.</span>
<span data-aaya="52">И виждаш онези, в чиито сърца има болест, да се надпреварват към тях с думите: “Страхуваме се да не ни сполети превратност.” Но Аллах може да донесе победата или Своя заповед, и да съжаляват за онова, което са спотаили в душите си.</span>
<span data-aaya="53">И ще рекат повярвалите: “Тези ли са, които се клеха в Аллах с най-усърдните си клетви, че наистина са с вас?” Пропаднаха делата им и те се оказаха губещи.</span>
<span data-aaya="54">О, вярващи, който от вас се отрече от своята религия, [знайте, че] Аллах ще доведе хора, които обича и те ще Го обичат - смирени пред вярващите, могъщи пред неверниците, и които се борят по пътя на Аллах, и не се страхуват от хула на хулител. Това е благодатта на Аллах. Той я дарява комуто пожелае. Аллах е всеобхватен, всезнаещ.</span>
<span data-aaya="55">Ваш ближен е само Аллах - и Неговият Пратеник, и вярващите, които отслужват молитвата и дават милостинята закат, и се покланят.</span>
<span data-aaya="56">Който се сближава с Аллах и с Неговия Пратеник, и с вярващите... Привържениците на Аллах, те надделяват.</span>
<span data-aaya="57">О, вярващи, не взимайте за ближни онези от дарените с Писанието преди вас и от неверниците, които взеха вашата религия на присмех и шега! И бойте се от Аллах, ако сте вярващи!</span>
<span data-aaya="58">И когато зовете към молитва, те я взимат на присмех и шега. Това е, защото са хора, които не проумяват.</span>
<span data-aaya="59">Кажи: “О, хора на Писанието, нима ни корите само за това, че повярвахме в Аллах и в низпосланото на нас, и в низпосланото преди, въпреки че мнозинството ви са нечестивци?”</span>
<span data-aaya="60">Кажи: “Да ви известя ли за по-голямо зло от това - като възмездие при Аллах?” Които Аллах прокле и им се разгневи, и направи от тях маймуни и свине, служещи на сатаната - тези са най-злочестите по място и най-отклонените от правия път.</span>
<span data-aaya="61">И когато дойдат при вас, казват: “Повярвахме”, а влизат с неверието и излизат с него. Аллах най-добре знае какво потулват.</span>
<span data-aaya="62">И виждаш мнозина от тях да се надпреварват в греха, безчинството и поглъщането на възбраненото. Колко лошо е това, което вършат!</span>
<span data-aaya="63">Защо равините и правниците не ги възпират да изричат греховни думи и да поглъщат възбраненото? Колко лошо е това, което вършат!</span>
<span data-aaya="64">И рекоха юдеите: “Ръката на Аллах е стисната.” Нека техните ръце са стиснати и те да бъдат прокълнати за онова, което са изрекли. Не, Неговите Ръце са разтворени - раздава както пожелае. И у мнозина от тях низпосланото на теб от твоя Господ увеличава тяхното престъпване и неверие. И хвърлихме сред тях вражда и ненавист до Деня на възкресението. Всякога, щом разпалят огън за война, Аллах го угасява. И се устремяват по земята за развала, а Аллах не обича сеещите развала.</span>
<span data-aaya="65">И ако хората на Писанието повярваха и се побояха, щяхме да ги избавим от лошите им постъпки и да ги въведем в Градините на блаженството.</span>
<span data-aaya="66">И ако спазваха Тората и Евангелието, и низпосланото им от техния Господ, щяха да се препитават и от това над тях, и от това под нозете им. Сред тях има и една умерена общност, но лоши са делата на мнозина от тях.</span>
<span data-aaya="67">О, Пратенико, оповести какво ти бе низпослано от твоя Господ! А не го ли сториш, ти не ще си оповестил Неговото послание. Аллах ще те защити от хората. Аллах не напътва неверниците.</span>
<span data-aaya="68">Кажи: “О, хора на Писанието, вие сте без опора, докато не спазите Тората и Евангелието, и низпосланото ви от вашия Господ. И у мнозина измежду им низпосланото на теб от твоя Господ увеличава тяхното престъпване и неверие. И не скърби за неверниците!</span>
<span data-aaya="69">Вярващите и юдеите, и сабеите, и християните - които [от тях] повярват в Аллах и в Сетния ден, и вършат праведни дела - наистина за тях не ще има страх и не ще скърбят.</span>
<span data-aaya="70">Приехме обета от синовете на Исраил и им изпратихме пратеници. Всеки път, щом пратеник им донесеше онова, което душите им не желаеха, те отричаха едни, а други убиват.</span>
<span data-aaya="71">И смятаха, че не ще има изпитание, и ослепяха, и оглушаха. После Аллах прие покаянието им, после мнозина от тях [пак] ослепяха и оглушаха. Аллах съзира техните дела.</span>
<span data-aaya="72">Бяха неверници онези, които рекоха: “Аллах, това е Месията, синът на Мариам.” А Месията рече: “О, синове на Исраил, служете на Аллах - моя Господ и вашия Господ! За онзи, който съдружава с Аллах, възбрани му Аллах Рая и неговото място е Огънят. Угнетителите нямат закрилници.”</span>
<span data-aaya="73">Неверници са онези, които казват: “Аллах, това е третият от троицата.” А няма друг Бог освен единствения Бог. И ако не престанат да говорят това, болезнено мъчение ще сполети неверниците.</span>
<span data-aaya="74">Не ще ли се покаят пред Аллах и не ще ли Го помолят за опрощение? Аллах е опрощаващ, милосърден.</span>
<span data-aaya="75">Месията, синът на Мариам, е само пратеник, преди когото отминаха пратеници, а майка му е всеправдива. И двамата приемаха храна. Виж как им разясняваме знаменията, после виж как лъжат!</span>
<span data-aaya="76">Кажи: “Нима служите не на Аллах, а на онова, което не владее за вас нито вреда, нито полза, а Аллах е Всечуващия, Всезнаещия?”</span>
<span data-aaya="77">Кажи: “О, хора на Писанието, не прекалявайте в религията си, като надхвърляте истината, и не следвайте страстите на хората, които вече се заблудиха и заблудиха мнозина, и изгубиха правия път!”</span>
<span data-aaya="78">Неверниците от синовете на Исраил бяха прокълнати с езика на Дауд и на Иса, сина на Мариам. Това е, защото не се подчиняваха и престъпваха.</span>
<span data-aaya="79">Не се възпираха взаимно от порицаваното, което сториха. Колко лошо е онова, което са сторили!</span>
<span data-aaya="80">Виждаш мнозина от тях да се сближават с неверниците. Колко лошо е онова, което душите им направиха отнапред! Аллах им се разгневи и в мъчението ще пребивават вечно.</span>
<span data-aaya="81">И ако бяха повярвали в Аллах и в Пророка, и в низпосланото на него, не биха ги взели за ближни, но мнозина от тях са нечестивци.</span>
<span data-aaya="82">Ще откриеш, че хората, най-силни по вражда към вярващите, са юдеите и онези, които съдружават, и ще откриеш, че от тях най-близки по любов към вярващите са онези, които казват: “Ние сме християни.” Така е, защото сред тях има свещеници и монаси, и защото не се възгордяват.</span>
<span data-aaya="83">А щом чуят низпосланото на Пратеника, ти виждаш очите им да преливат от сълзи заради онова, което са узнали от истината. Казват: “Господи наш, повярвахме, впиши ни със свидетелите!</span>
<span data-aaya="84">И защо да не повярваме в Аллах и в истината, дошла при нас, и да не копнеем да ни въведе нашият Господ заедно с праведните хора?”</span>
<span data-aaya="85">И ги възнагради Аллах за техните думи с Градините, сред които реки текат, там ще пребивават вечно. Това е въздаянието за благодетелните.</span>
<span data-aaya="86">А които не вярват и взимат за лъжа Нашите знамения, тези са обитателите на Ада.</span>
<span data-aaya="87">О, вярващи, не възбранявайте благата, които Аллах ви е разрешил и не престъпвайте! Аллах не обича престъпващите.</span>
<span data-aaya="88">И яжте от онова, което Аллах ви е дал за препитание - разрешено, приятно! И бойте се от Аллах, в Когото вярвате!</span>
<span data-aaya="89">Аллах не ви придиря за празнословието във вашите клетви, а ви придиря, когато се обвързвате с клетвите. За изкупление десет нуждаещи се да бъдат нахранени от препитанието по средата на онова, с което храните семействата си, или да бъдат облечени, или да се освободи един роб. А който няма възможност - три дена да говее. Това е изкуплението за вашите клетви, ако сте се врекли. И спазвайте своите клетви! Така Аллах ви разяснява Своите знамения, за да сте признателни!</span>
<span data-aaya="90">О, вярващи, виното, играта на късмет, кумирите и стрелите са мръсотия от делото на сатаната. Странете от нея, за да сполучите!</span>
<span data-aaya="91">Сатаната цели именно да всее между вас вражда и ненавист чрез виното и играта на късмет, и да ви възпре от споменаването на Аллах, и от молитвата. Не ще ли престанете?</span>
<span data-aaya="92">Покорявайте се на Аллах, и на Пратеника се покорявайте, и внимавайте! А отметнете ли се, знайте, че за Пратеника Ни е дълг само ясното послание!</span>
<span data-aaya="93">За онези, които вярват и вършат праведни дела, няма прегрешение в онова, което са вкусили [преди възбраната], ако са се бояли и вярвали, и вършели праведни дела, после са се бояли и вярвали, после са се бояли и благодетелствали. Аллах обича благодетелните.</span>
<span data-aaya="94">О, вярващи, Аллах наистина ви изпитва с улова, който достигат ръцете и копията ви, за да провери Аллах кой и в уединение се страхува от Него. А който след това престъпи, за него има болезнено мъчение.</span>
<span data-aaya="95">О, вярващи, не ловувайте, когато сте на поклонение! А за онзи от вас, който убие с умисъл - възмездието е добиче, равностойно на убитото. Определят го двама справедливи мъже от вас - жертвено животно, което да стигне до Кааба; или като изкупление - да се нахранят нуждаещи се; или равно на това - да говее, за да вкуси тежестта на своето деяние. Аллах извинява за онова, което е било преди [Исляма]. А който повтори - Аллах ще му отмъсти. Аллах е всемогъщ, въздаващ отмъщение.</span>
<span data-aaya="96">Разрешен ви е уловът от морето и яденето дори на изхвърленото от него - за възползване от вас и от пътниците. А ви е възбранен ловът по сушата, докато сте още на поклонение. И бойте се от Аллах, при Когото ще бъдете събрани!</span>
<span data-aaya="97">Аллах стори Кааба, Свещения дом, и Свещените месеци, и жертвеното животно, и венците да бъдат опора за хората. То е, за да разберете, че Аллах знае какво е на небесата и какво е на земята, и че Аллах всяко нещо знае.</span>
<span data-aaya="98">Знайте, че Аллах е силен в наказанието и че Аллах е опрощаващ, милосърден!</span>
<span data-aaya="99">Дълг за Пратеника е само посланието. Аллах знае какво разкривате и какво потулвате.</span>
<span data-aaya="100">Кажи: “Не са равностойни скверното и приятното, дори да ти е харесала многото скверност. И бойте се от Аллах, о, разумни хора, за да сполучите!”</span>
<span data-aaya="101">О, вярващи, не питайте за неща, които, ако ви бъдат разкрити, ще ви навредят! А питате ли за тях, когато се низпослава Коранът, ще ви бъдат разкрити. Аллах е премълчал това. Аллах е опрощаващ, всеблаг.</span>
<span data-aaya="102">Хора преди вас вече питаха за тях, после ги отрекоха.</span>
<span data-aaya="103">Не Аллах е сторил от камила с цепнати уши, от пусната на воля, от близнеща камила, нито от пазен самец... но тези, които са неверници, измислят лъжи за Аллах и повечето от тях не проумяват.</span>
<span data-aaya="104">И когато им се каже: “Елате при това, което Аллах е низпослал, и при Пратеника!”, казват: “Стига ни това, което сме заварили от своите предци.” А ако техните предци не са знаели нищо и не са били напътени?</span>
<span data-aaya="105">О, вярващи, ваш дълг е да пазите душите си. Не ще ви навреди онзи, който се е заблудил, ако сте на правия път. При Аллах всички ще се върнете и Той ще ви извести какво сте вършили.</span>
<span data-aaya="106">О, вярващи, когато се яви при някого от вас смъртта, да свидетелстват помежду ви по време на завещаването двама справедливи мъже от вас или други двама не от вас, ако сте странствали по земята и ви е сполетяла бедата на смъртта. Ще ги задържите след молитвата и ще се закълнат в Аллах, ако се съмнявате: “Не ще продадем това за никаква цена, дори ако е за роднина, и не ще потулим свидетелството на Аллах. Иначе да сме от грешниците.”</span>
<span data-aaya="107">А ако се разкрие, че са извършили грях [с лъжесвидетелство], местата им да заемат други двама измежду най-близките [наследници], чието право е било ощетено. И ще се закълнат в Аллах: “Наистина свидетелството ни е по-вярно от свидетелството им и не престъпваме. Иначе да сме от угнетителите.”</span>
<span data-aaya="108">Това е най-подходящо - да дойдат със свидетелството, каквото си е то, или да се страхуват, че ще се повторят клетви подир клетвите им. И бойте се от Аллах, и слушайте! Аллах не напътва хората-нечестивци.</span>
<span data-aaya="109">В Деня, когато Аллах събере пратениците и рече: “Какво ви бе отвърнато?”, ще кажат: “Нямаме знание, Ти си Всезнаещия неведомите неща.”</span>
<span data-aaya="110">Когато Аллах рече: “О, Иса, сине на Мариам, помни Моята благодат към теб и към майка ти, как те подкрепих със Светия дух, та с хората да говориш в люлката и като възрастен! И как те научих на книгата и на мъдростта, и на Тората, и на Евангелието. И ето, сътворяваш от глина образ на птица - с Моето позволение, и духваш в нея, и става птица - с Моето позволение. И изцеряваш слепия и прокажения - с Моето позволение. И ето, извеждаш мъртвите - с Моето позволение. И как възпрях от теб синовете на Исраил, когато им донесе ясните знаци. И рекоха неверниците измежду тях: “Това е само явна магия.”</span>
<span data-aaya="111">И как вдъхнових учениците: “Да вярвате в Мен и в Моя пратеник!” Рекоха: “Ние повярвахме. И засвидетелствай, че сме отдадени!”</span>
<span data-aaya="112">Как учениците рекоха: “О, Иса, сине на Мариам, твоят Господ може ли да ни спусне трапеза от небето?” Рече: “Бойте се от Аллах, ако сте вярващи!”</span>
<span data-aaya="113">Рекоха: “Искаме да ядем от нея и да се успокоят сърцата ни, и да знаем, че си ни говорил истината, и да бъдем свидетели на това.”</span>
<span data-aaya="114">Рече Иса, синът на Мариам: “О, Аллах, Господи наш, спусни ни трапеза от небето! Тя ще е за нас празник, за първия и за последния от нас - знамение от Теб. И ни нахрани! Ти си Най-добрият от даващите препитание.”</span>
<span data-aaya="115">Рече Аллах: “Аз ще ви я спусна, ала който от вас след това отхвърли вярата, ще го измъчвам с мъчение, с каквото не съм измъчвал нито един от народите.”</span>
<span data-aaya="116">И когато Аллах рече: “О, Иса, сине на Мариам, ти ли каза на хората: “Приемете мен и майка ми за богове освен Аллах!” Рече: “Пречист си Ти! Не ми подобава да казвам това, на което нямам право. Ако бях го казал, Ти щеше да знаеш това. Ти знаеш какво има в душата ми, но аз не зная какво има в Твоята душа. Ти си Всезнаещият неведомите неща.</span>
<span data-aaya="117">Казах им единствено това, което Ти ми повели: “Служете на Аллах - моя Господ и вашия Господ!” И бях им свидетел, докато живеех сред тях. А когато ме прибра, Ти им бе Надзорник. Ти на всяко нещо си свидетел.</span>
<span data-aaya="118">Ако ги измъчваш - те са Твои раби, а ако ги опростиш - Ти си Всемогъщия, Премъдрия.”</span>
<span data-aaya="119">Рече Аллах: “Това е Денят, когато за искрените ще е от полза искреността им.” Техни ще са Градините, сред които реки текат, там ще пребивават вечно и завинаги. Аллах ще е доволен от тях и те ще са доволни от Него. Това е великото спасение.</span>
<span data-aaya="120">На Аллах принадлежи владението на небесата и на земята, и на всичко по тях. Той за всяко нещо има сила.</span>
</section>
<section data-sura="6">
<span data-name>سُوۡرَةُ الۡاَنۡعَامِ</span>
<span data-aaya="1">Слава на Аллах, Който сътвори небесата и земята, и стори тъмнините и светлината! После онези, които не вярват, към своя Господ приравняват.</span>
<span data-aaya="2">Той е Онзи, Който ви сътвори от глина, после отсъди един срок и определен срок има при Него. После се съмнявате!</span>
<span data-aaya="3">Той е Богът и на небесата, и на земята. Знае Той какво скривате и какво изявявате, и знае какво придобивате.</span>
<span data-aaya="4">И не идваше при тях знамение от знаменията на техния Господ, без да се отвърнат от него.</span>
<span data-aaya="5">И взеха за лъжа правдата, когато тя дойде при тях. Но ще ги достигнат вестите за онова, на което са се подигравали.</span>
<span data-aaya="6">Не видяха ли колко поколения преди тях погубихме? Издигнахме ги на земята повече, отколкото издигнахме вас, и им изпратихме от небето обилен дъжд, и сторихме сред тях реките да текат, но ги погубихме заради прегрешенията им и създадохме след тях други поколения.</span>
<span data-aaya="7">И ако ти бяхме низпослали написано Послание и го пипнеха с ръцете си, неверниците пак щяха да рекат: “Това е само явна магия.”</span>
<span data-aaya="8">И рекоха: “Защо не му бе проводен ангел?” А ако бяхме проводили ангел, щеше да е свършено с тях. И нямаше да бъдат изчакани.</span>
<span data-aaya="9">И ако Пратеника сторехме ангел, щяхме да го сторим като човек и пак да им замъглим онова, което сами замъгляват.</span>
<span data-aaya="10">Подиграваха се и на пратеници преди теб, но онези, които им се присмиваха, ги връхлетя онова, на което се подиграваха.</span>
<span data-aaya="11">Кажи: “Вървете по земята, после вижте какъв е краят на отричащите!”</span>
<span data-aaya="12">Кажи: “На кого е онова на небесата и на земята?” Кажи: “На Аллах! Той отреди за Себе Си милостта. Непременно ще ви събере в Деня на възкресението, няма съмнение в това. Които погубиха душите си, те не вярват.</span>
<span data-aaya="13">Негово е онова, което живее през нощта и през деня. Той е Всечуващия, Всезнаещия.”</span>
<span data-aaya="14">Кажи [о, Мухаммад]: “Нима ще взема за закрилник друг, а не Аллах - Твореца на небесата и на земята? Той храни, а не е хранен.” Кажи: “Бе ми повелено да съм първият мюсюлманин [от тази общност]. И не бъди от съдружаващите!”</span>
<span data-aaya="15">Кажи: “Страхувам се от мъчение във великия Ден, ако се възпротивя на своя Господ.”</span>
<span data-aaya="16">От когото бъде отклонено в този Ден, Той го е помилвал. Това е явното спасение.</span>
<span data-aaya="17">Ако Аллах те застигне с вреда, не ще я отмени друг освен Той, и ако те застигне с добро, Той за всяко нещо има сила.</span>
<span data-aaya="18">Той е Всевластващия над Своите раби, Той е Премъдрия, Сведущия.</span>
<span data-aaya="19">Кажи: “Кое нещо е най-голямо за свидетелство?” Кажи: “Аллах е свидетел между мен и вас. Този Коран ми бе разкрит с откровение, за да предупредя с него вас и всеки, до когото стигне. Нима свидетелствате, че с Аллах има други богове?” Кажи: “Аз не свидетелствам.” Кажи: “Единственият Бог е Той и съм невинен за това, което съдружавате.”</span>
<span data-aaya="20">Онези, на които дарихме Писанието, го знаят, както знаят синовете си. Онези, които погубиха души си, те не вярват.</span>
<span data-aaya="21">Кой е по-голям угнетител от онзи, който измисля лъжа за Аллах, или взима за лъжа Неговите знамения? Не ще сполучат угнетителите.</span>
<span data-aaya="22">Един Ден ще съберем всички, после ще речем на онези, които съдружаваха: “Къде са ви съдружниците, за които твърдяхте?”</span>
<span data-aaya="23">После те не ще имат друго оправдание, освен само да рекат: “Кълнем се в Аллах - нашия Господ, не бяхме съдружаващи!”</span>
<span data-aaya="24">Виж как лъжат против себе си и от тях изчезна онова, което са измисляли!”</span>
<span data-aaya="25">И някои от тях те слушат, но сложихме сърцата им в броня, да не го разбират, а в ушите им - глухота. И дори да видят всякакво знамение, не ще повярват в него. Когато идваха при теб да те оспорват, неверниците казваха: “Това са само легенди на предците.”</span>
<span data-aaya="26">И възпират от него [- Пратеника], и се отдалечават от него, но погубват само себе си, без да усетят.</span>
<span data-aaya="27">И ако ти би видял, когато бъдат изправени пред Огъня, как ще рекат: “О, ако бъдем върнати, не ще взимаме за лъжа знаменията на нашия Господ и ще сме от вярващите!”</span>
<span data-aaya="28">Да, ще им се яви онова, което преди са скривали; но и да бъдат върнати, пак ще повторят онова, от което бяха възпрени. Наистина те са лъжци.</span>
<span data-aaya="29">Казваха: “Няма друг освен земния ни живот и не ще бъдем възкресени.”</span>
<span data-aaya="30">И ако би видял, когато бъдат изправени пред техния Господ, как Той ще каже: “Не е ли истина това?” Ще кажат: “Да, кълнем се в своя Господ!” Ще каже: “Вкусете тогава мъчението, че не повярвахте!”</span>
<span data-aaya="31">Загубили са онези, които взимат за лъжа срещата с Аллах. Когато при тях внезапно дойде Часът, ще кажат: “О, горко ни за онова, което там пропиляхме!” И ще понесат на гръб своите товари. Колко лошо е онова, което носят!</span>
<span data-aaya="32">Земният живот е само игра и забава. А отвъдният дом е най-доброто за богобоязливите. Нима не проумявате?</span>
<span data-aaya="33">Ние знаем, че те наскърбява онова, което казват. Но не теб взимат за лъжец, а всъщност угнетителите отричат знаменията на Аллах.</span>
<span data-aaya="34">И други пратеници преди теб бяха взимани за лъжци, но търпяха да ги обвиняват в лъжа и да им причиняват страдания, докато дойдеше при тях Нашата подкрепа. Никой не може да подмени Словата на Аллах. И вече стигнаха до теб вести за пратениците.</span>
<span data-aaya="35">И ако за теб е тежко тяхното отвръщане, ако можеш да подириш проход в земята или стълба в небето, за да им донесеш знамение... И ако пожелаеше Аллах, щеше да ги събере на правия път. И не бъди от невежите!</span>
<span data-aaya="36">Откликват само тези, които чуват, а мъртвите Аллах ще възкреси, после при Него ще бъдат върнати.</span>
<span data-aaya="37">И рекоха: “Да бе му низпослано знамение от неговия Господ!” Кажи [о, Мухаммад]: “Аллах е способен да спусне знамение, ала повечето от тях не знаят.”</span>
<span data-aaya="38">И няма твар по земята, нито птица, летяща с крилата си, без да са в общности, подобно на вас. Не пропуснахме нищо в Книгата. После при техния Господ ще бъдат събрани.</span>
<span data-aaya="39">А тези, които взеха за лъжа Нашите знамения, са глухи и неми в тъмнините. Когото пожелае, Аллах оставя в заблуда, а когото пожелае, насочва по правия път.</span>
<span data-aaya="40">Кажи: “Мислите ли, че ако ви се е явило наказанието на Аллах или ви се е явил Часът, ще зовете друг освен Аллах, ако говорите истината?”</span>
<span data-aaya="41">Да, Него ще зовете и Той ще премахне онова, за което зовете, ако е пожелал, и ще забравите онези, с които Го съдружавате.</span>
<span data-aaya="42">И на общностите преди теб изпращахме пратеници и с нищета и болести ги сграбчвахме, за да се смирят.</span>
<span data-aaya="43">И поне когато идваше при тях Нашето мъчение, да се смиряваха! Ала сърцата им закоравяваха и сатаната им разкрасяваше онова, което вършеха.</span>
<span data-aaya="44">И щом забравяха какво им се напомняше, разтваряхме пред тях врати за всичко. И тъкмо когато ликуваха за онова, което им бе дадено, сграбчвахме ги внезапно и ето ги - отчаяни!</span>
<span data-aaya="45">И бе изкореняван и последният угнетител. Слава на Аллах, Господа на световете!</span>
<span data-aaya="46">Кажи: “Как мислите, ако Аллах ви отнеме слуха и зрението, и ви запечата сърцата, кой друг бог освен Аллах би ви ги възстановил?” Виж как подробно им разясняваме знаменията! После пак се отвръщат.</span>
<span data-aaya="47">Кажи: “Как мислите, ако мъчението на Аллах ви дойде внезапно или наяве, ще бъдат ли погубени други освен хората-угнетители?”</span>
<span data-aaya="48">Ние изпращаме пратениците единствено като благовестители и предупредители. За които вярват и се поправят - за тях не ще има страх и не ще скърбят.</span>
<span data-aaya="49">А които взимат за лъжа Нашите знамения, ще ги засегне мъчението заради нечестивостта им.</span>
<span data-aaya="50">Кажи: “Не ви казвам, че при мен са съкровищниците на Аллах, нито знам неведомото, и не ви казвам, че съм ангел. Следвам единствено онова, което ми се разкрива.” Кажи: “Нима са равностойни слепият и зрящият? Не ще ли размислите?”</span>
<span data-aaya="51">И предупреди с това онези, които имат страх, че ще бъдат събрани при своя Господ - нямат освен Него друг покровител, нито застъпник - за да се предпазят!</span>
<span data-aaya="52">И не прогонвай онези, които зоват своя Господ и сутрин, и вечер, искайки Неговия Лик! Ти не си отговорен с нищо за тяхната равносметка и те не са отговорни с нищо за твоята равносметка, та да ги прогонваш и да бъдеш от угнетителите.</span>
<span data-aaya="53">Така изпитвахме едни от тях чрез други, за да кажат: “Тези ли измежду нас Аллах облагодетелства?” Не знае ли Аллах признателните най-добре?</span>
<span data-aaya="54">И когато при теб дойдат вярващите в Нашите знамения, кажи: “Мир вам!” Вашият Господ отреди за Себе Си милостта, тъй че за онзи от вас, който е сторил зло в неведение, после се разкае след това и се поправи - Той е опрощаващ, милосърден.</span>
<span data-aaya="55">Така разясняваме знаменията, за да проличи пътят на престъпниците.</span>
<span data-aaya="56">Кажи [о, Мухаммад]: “Под възбрана за мен е да служа на онези, които вие зовете, освен на Аллах.” Кажи: “Не ще последвам вашите страсти - иначе да съм се заблудил и да не съм от напътените.”</span>
<span data-aaya="57">Кажи: “Аз имам ясен знак от своя Господ, а вие Го взехте за лъжа. Не е у мен това, за което бързате. Единствено Аллах отсъжда. Той отрежда правдата. Той е Най-добрият съдник.”</span>
<span data-aaya="58">Кажи: “Ако е у мен това, за което бързате, вече да е приключено делото между мен и вас. Аллах най-добре знае угнетителите.”</span>
<span data-aaya="59">У Него са ключовете на неведомото. Не ги знае никой друг освен Него. Той знае какво е на сушата и в морето; не пада и лист дори, без Той да знае; и няма зрънце в тъмнините на земята, и нито мокро, нито сухо, без да е записано в ясна книга.</span>
<span data-aaya="60">Той е, Който ви прибира [душите] през нощта и знае какво сте придобили през деня, после ви възкресява през него, докато се приключи определен срок. После при Него ще се завърнете и Той ще ви извести какво сте извършили.</span>
<span data-aaya="61">Той е Всевластващия над Своите раби и ви изпраща [ангели-] пазители. А щом при някого от вас дойде смъртта, Нашите пратеници го прибират и нищо не пропускат.</span>
<span data-aaya="62">После [рабите] ще бъдат върнати при Аллах, техния истински Господар. Единствен Той отсъжда. Той най-бързо прави равносметка.</span>
<span data-aaya="63">Кажи: “Кой ще ви спаси от тъмнините на сушата и на морето, щом Го призовете със смирение и дори в уединение: “Ако Той ни спаси от това, непременно ще сме от признателните.”</span>
<span data-aaya="64">Кажи: “Аллах ви спасява от това и от всяка горест, а после пак съдружавате.”</span>
<span data-aaya="65">Кажи: “Той е Способния да прати срещу вас наказание - отгоре ви или изпод нозете ви, или да ви противопостави в групи и да накара едни от вас да вкусят мъчение от други.” Виж как подробно им разясняваме знаменията, за да проумеят!</span>
<span data-aaya="66">Твоят народ го взе за лъжа [Корана], въпреки че той е истината. Кажи: “Не съм над вас пазител.”</span>
<span data-aaya="67">Всяка вест си има определено време и ще узнаете.</span>
<span data-aaya="68">И щом видиш такива, които празнословят за Нашите знамения, отстрани се от тях, докато не се впуснат в друг разговор! И ако те унесе в забрава сатаната, не сядай, щом си спомниш, с хората-угнетители!</span>
<span data-aaya="69">Онези, които се побоят, не са отговорни за тях с нищо, ала това е напомняне, за да се побоят!</span>
<span data-aaya="70">Остави онези, които взеха своята религия за игра и забавление, и ги съблазни земният живот! И напомняй с този [Коран], та да не погине душата заради това, което е придобила! Тя няма друг покоровител, нито застъпник, освен Аллах. И с какъвто и откуп да се откупва, не ще й бъде приет. Тези са погубените заради това, което са придобили. За тях има вряща вода да пият и болезнено мъчение заради неверието им.</span>
<span data-aaya="71">Кажи: “Нима ще зовем не Аллах, а онези, които нито са ни от полза, нито ни вредят, и ще бъдем тласнати назад, след като Аллах ни напъти, подобно на онзи, който има другари, зовящи го към правия път: “Ела при нас!”, а сатаните го замаяха на земята и е слисан. Кажи [о, Мухаммад]: “Напътствието на Аллах е напътствие и ни бе повелено да се отдадем на Господа на световете.”</span>
<span data-aaya="72">И отслужвайте молитвата, и бойте се от Него! Той е Онзи, при Когото ще бъдете събрани.</span>
<span data-aaya="73">Той е, Който сътвори небесата и земята с мъдрост; и Деня, когато казва: “Бъди!” - и то става. Неговото Слово е истината. Негово е владението в Деня, когато се протръби с Рога. Той е Знаещия скритото и явното. Той е Премъдрия, Сведущия.</span>
<span data-aaya="74">И каза Ибрахим на баща си Бзар: “Нима смяташ изваянията за богове? Виждам, че ти и твоят народ сте в явна заблуда.”</span>
<span data-aaya="75">И така показваме на Ибрахим владението на небесата и на земята, за да е от убедените.</span>
<span data-aaya="76">И когато го покри нощта, той видя звезда. Рече: “Това е моят Господ.” А когато залезе, рече: “Не обичам залязващите.”</span>
<span data-aaya="77">И когато видя луната да изгрява, рече: “Това е моят Господ.” А когато залезе, рече: “Ако не ме напъти моят Господ, ще бъда от заблудените хора.”</span>
<span data-aaya="78">И когато видя слънцето да изгрява, рече: “Това е моят Господ. То е най-голямото.” А когато залезе, рече: “О, народе мой, невинен съм за това, което съдружавате!</span>
<span data-aaya="79">Аз обърнах правоверен своето лице към Онзи, Който е сътворил небесата и земята. Аз не съм от съдружаващите.”</span>
<span data-aaya="80">И го оспорваше неговият народ. Рече: “Нима ме оспорвате за Аллах, след като Той ме напъти? Не ме е страх от онова, което съдружавате с Него, освен ако моят Господ не пожелае друго. Моят Господ обгръща със знание всяко нещо. Не ще ли си припомните?</span>
<span data-aaya="81">И как да се страхувам от онова, с което Го съдружавате, щом вие не се страхувате, че съдружавате Аллах с онова, за което не ви е низпослал довод? Коя от двете групи заслужава повече сигурност, ако знаете?”</span>
<span data-aaya="82">За онези, които вярват и не смесват своята вяра с гнет - за тях е сигурността и те са напътени.</span>
<span data-aaya="83">Това е доказателството, което Ние дадохме на Ибрахим срещу народа му. Въздигаме по степени когото пожелаем. Твоят Господ е премъдър, всезнаещ.</span>
<span data-aaya="84">И го дарихме с Исхак и Якуб. И двамата напътихме. Напътихме и Нух преди, а от неговите потомци - Дауд и Сулайман, и Айюб, и Юсуф, и Муса, и Харун. Така възнаграждаваме благодетелните.</span>
<span data-aaya="85">И Закария, и Яхя, и Иса, и Иляс - всички са от праведниците.</span>
<span data-aaya="86">И Исмаил, и ал-Ясаа, и Юнус, и Лут, и предпочетохме всички пред народите.</span>
<span data-aaya="87">И от техните бащи, и от потомствата им, и от братята им. Избрахме тях и ги насочихме по правия път.</span>
<span data-aaya="88">Това е напътствието на Аллах. С него Той напътва когото пожелае от Своите раби. И ако бяха Го съдружили, щеше да се провали онова, което вършеха.</span>
<span data-aaya="89">Те са онези, на които дарихме Писанието и мъдростта, и пророчеството. И щом не вярват на това, Ние го възлагаме на хора, които не го отричат.</span>
<span data-aaya="90">[Пророците-] те са онези, които Аллах напъти. Следвай техния прав път! Кажи: “Не искам от вас отплата за това. То е само напомняне за народите.”</span>
<span data-aaya="91">И не оцениха [неверниците] Аллах с истинското му величие, когато рекоха: “Аллах не низпосла нищо на човек.” Кажи: “Кой тогава низпосла Писанието, което Муса донесе като светлина и напътствие за хората? Пишете го върху отрязъци, които показвате, но и много скривате. И бяхте научени на това, което не знаехте нито вие, нито бащите ви.” Кажи: “Аллах!” После остави ги в своята заблуда да се забавляват!</span>
<span data-aaya="92">И това е Книга, която Ние низпослахме - благословена, за да потвърди наличното допреди нея, и за да предупредиш Майката на градовете [Мека] и всички около нея. Които вярват в отвъдния живот, вярват и в нея. Те спазват своите молитви.</span>
<span data-aaya="93">И кой е по-голям угнетител от онзи, който измисля лъжа за Аллах или казва: “Бе ми разкрито”, а нищо не му е било разкрито. И който казва: “Ще спусна и аз нещо подобно на онова, което Аллах низпосла.” И да би видял как угнетителите са във въртопа на смъртта, и ангелите протягат ръце: “Изведете душите си! Днес ще ви се въздаде мъчението на позора заради неправдата, която говорехте за Аллах и защото пред Неговите знамения се възгордявахте.”</span>
<span data-aaya="94">Идвате при Нас поединично, както ви сътворихме първия път, и оставяте зад гърбовете си онова, което Ние ви дарихме. И не виждаме с вас вашите застъпници, за които твърдяхте, че са съдружници [на Аллах]. Вече е прекъсната връзката помежду ви и се изгуби от вас онова, за което твърдяхте.</span>
<span data-aaya="95">Аллах разпуква зърното и костилката. Изважда Той живото от мъртвото и изважда мъртвото от живото. Това е Аллах! Как сте подлъгани!</span>
<span data-aaya="96">Той разпуква зазоряването и Той създаде нощта за покой, а слънцето и луната - за изчисление. Така е отредил Всемогъщия, Всезнаещия.</span>
<span data-aaya="97">Той е Онзи, Който създаде за вас звездите, за да се напътвате с тях в тъмнините на сушата и на морето. Разясняваме знаменията на хора знаещи.</span>
<span data-aaya="98">Той е Онзи, Който ви сътвори от една душа - и обиталище, и хранилище. Разясняваме знаменията на хора проумяващи.</span>
<span data-aaya="99">Той е Онзи, Който изсипва вода от небето и изваждаме Ние с нея кълн за всяко нещо, и изваждаме от него зеленина; от нея изваждаме струпани зърна, и от палмите, от техния завръз - близки гроздове, и градини с лози и маслини, и нарове - сходни и несходни. Вижте плодовете на всяко, когато връзва плод, и неговото зреене! В това има знамения за хора вярващи.</span>
<span data-aaya="100">И отредиха на Аллах съдружници и от джиновете, въпреки че Той ги е сътворил. И в своето неведение Му измислиха синове и дъщери. Пречист е Той, превисоко е над онова, с което Го описват!</span>
<span data-aaya="101">Първосъздателя на небесата и на земята! Как да има Той дете, щом няма съпруга и всяко нещо е сътворил, и всяко нещо знае?</span>
<span data-aaya="102">Това е Аллах, вашият Господ! Няма друг бог освен Него - Твореца на всяко нещо. На Него служете! Той се разпорежда с всяко нещо.</span>
<span data-aaya="103">Не Го достигат погледите, ала Той достига погледите. Той е Всепроникващия, Сведущия.</span>
<span data-aaya="104">Получихте прозрения от вашия Господ. Който прогледне, то е за него самия, а който е слепец, то е против него самия. [Кажи, о, Мухаммад:] “Аз не съм за вас надзирател.”</span>
<span data-aaya="105">Така подробно разясняваме знаменията, че [неверниците] да кажат: “Ти си учил”, и за да разкрием този [Коран] на хора знаещи.</span>
<span data-aaya="106">Следвай това, което ти бе разкрито от твоя Господ: “Няма друг бог освен Него!”, и отстрани се от съдружаващите!</span>
<span data-aaya="107">Ако Аллах бе пожелал, не биха Го съдружавали. Не те сторихме Ние да си им надзирател и не си им разпоредител.</span>
<span data-aaya="108">И не хулете онези, които зоват други освен Аллах, за да не похулят и те Аллах несправедливо, без да знаят! Така разкрасихме за всяка общност делата й. После при техния Господ ще бъдат върнати и Той ще ги извести какво са правили.</span>
<span data-aaya="109">И се заклеха в Аллах с най-усърдните си клетви, че ако дойде при тях знамение, непременно ще му повярват. Кажи: “Знаменията са от Аллах, но кое ще ви накара да осъзнаете, че дори и да дойдат, те не ще повярват?”</span>
<span data-aaya="110">И преобръщаме сърцата им и погледите, както не повярваха в това първия път, и ги оставяме в тяхната престъпност да се лутат.</span>
<span data-aaya="111">И ангелите да им спуснехме, и мъртвите да им проговореха, и всичко да им съберяхме на показ, пак нямаше да повярват, освен ако Аллах не пожелае. Ала повечето от тях са невежи.</span>
<span data-aaya="112">И така сторихме враг на всеки пророк - сатаните от хората и от джиновете. Един другиму си нашепват с измама разкрасената реч. А ако твоят Господ бе пожелал, нямаше да вършат това. Така че остави тях и това, което измислят,</span>
<span data-aaya="113">и за да изпитват склонност към нея сърцата на тези, които не вярват в отвъдния живот, и за да се задоволяват с това, и за да придобият, каквото придобият.</span>
<span data-aaya="114">[Кажи, о, Мухаммад:] “Нима друг, а не Аллах ще потърся за съдник? Той е Онзи, Който ви низпосла Книгата, подробно разяснена. “Онези, на които дадохме Писанието, знаят, че то е низпослано с правдата от твоя Господ. И никога не бъди от съмняващите се!</span>
<span data-aaya="115">Словото на твоя Господ бе завършено с истина и справедливост. Никой не ще подмени Неговите Слова. Той е Всечуващия, Всезнаещия.</span>
<span data-aaya="116">И ако се подчиниш на повечето от тези, които са на земята, ще те отклонят от пътя на Аллах. Те следват единствено догадката и само предполагат.</span>
<span data-aaya="117">Твоят Господ най-добре знае кой се отклонява от Неговия път и най-добре знае напътените.</span>
<span data-aaya="118">Яжте от онова, над което е споменато името на Аллах, ако вярвате в Неговите знамения!</span>
<span data-aaya="119">И защо да не ядете от онова, над което е споменато името на Аллах, щом Той ви е разяснил какво ви е забранил, освен ако сте принудени? В неведение мнозина заблуждават със своите страсти. Твоят Господ най-добре знае престъпващите.</span>
<span data-aaya="120">Изоставете и явния грях, и скрития! Които придобият грях, ще им бъде въздадено за онова, което са придобили.</span>
<span data-aaya="121">И не яжте от онова, над което не е споменато името на Аллах! Това наистина е нечестивост. Сатаните внушават на своите ближни да ви оспорват, а ако им се покорите, наистина сте съдружаващи.</span>
<span data-aaya="122">Нима онзи, който бе мъртъв и го съживихме, и му отредихме светлина, да върви с нея сред хората, е подобен на онзи, който е в тъмнините и не ще излезе оттам? Така се разкрасява за неверниците онова, което вършат.</span>
<span data-aaya="123">Така сторихме във всяко селище големци да са неговите престъпници, за да лукавстват там. Ала лукавстват само със себе си, но не усещат.</span>
<span data-aaya="124">И когато дойдеше при тях знамение, казваха: “Не ще повярваме, додето не ни се даде същото, което бе дадено и на пратениците на Аллах.” Аллах най-добре знае къде да положи Своето послание. Онези, които престъпваха, ще ги сполети унижение при Аллах и сурово мъчение, защото лукавстваха.</span>
<span data-aaya="125">И когото Аллах поиска да напъти, разтваря Той гърдите му за Исляма, а когото поиска да остави в заблуда, прави гърдите му тесни, свити, сякаш се издига към небето. Така Аллах отрежда скверността за онези, които не вярват.</span>
<span data-aaya="126">Това е правият път на твоя Господ. Вече разяснихме знаменията на хора, които се поучават.</span>
<span data-aaya="127">За тях е Домът на мира при техния Господ. Той е Покровителят им за онова, което са вършили.</span>
<span data-aaya="128">В Деня, когато Той ги събере всичките, [ще каже]: “О, джинове, заблудихте много от хората.” И ближните им сред хората ще рекат: “Господи, едни от други се ползвахме и достигнахме срока, който си ни насрочил.” Той ще рече: “Огънят е вашето обиталище, там ще пребивавате вечно, освен ако Аллах пожелае друго.” Твоят Господ е премъдър, всезнаещ.</span>
<span data-aaya="129">Така възлагаме едни на други угнетителите заради онова, което са придобили.</span>
<span data-aaya="130">О, сборище от джинове и хора, не дойдоха ли при вас пратеници измежду вас, които ви разказваха за Нашите знамения и ви предупреждаваха за срещата с този ваш Ден? Ще рекат: “Свидетели сме за себе си.” И ги прелъсти земният живот, и засвидетелстваха за себе си, че са били неверници.</span>
<span data-aaya="131">Това е, защото твоят Господ не е такъв, че да погубва селищата за гнет, без жителите им да са предупредени.</span>
<span data-aaya="132">За всички има степени от онова, което са извършили. Твоят Господ не подминава делата им.</span>
<span data-aaya="133">Твоят Господ е Пребогатия, Владетеля на милостта. Ако пожелае, Той ще ви премахне и ще ви замести с когото пожелае, както ви създаде от потомството на други хора.</span>
<span data-aaya="134">Онова, което ви бе обещано, непременно ще настъпи и не можете да го възпрете.</span>
<span data-aaya="135">Кажи: “О, народе мой, работете според своите възможности, и аз ще работя, и ще узнаете за кого е Последната обител! Угнетителите не сполучват.”</span>
<span data-aaya="136">И определиха за Аллах част от посевите и добитъка, които Той е създал, и рекоха: “Това е за Аллах! - според тяхното твърдение. - А това е за съдружаваните от нас.” Ала това, което бе за съдружаваните от тях, не стигаше до Аллах, а това, което бе за Аллах, стигаше до съдружаваните от тях. Колко лошо отсъждат!</span>
<span data-aaya="137">Така пред мнозина от съдружаващите умъртвяването на техните рожби бе разкрасено от онези, които те съдружаваха, за да ги погубят и да объркат религията им. А ако Аллах бе пожелал, нямаше да сторят това. Остави ги с техните измислици!</span>
<span data-aaya="138">И казаха: “Това е добитък и посев под възбрана, с тях се храни само онзи, който ние пожелаем.” - според тяхното твърдение. И добичета, гърбовете на които са под възбрана, и добичета, над които не се споменава името на Аллах - това е измислица за Него. Той ще им въздаде, задето си измисляха.</span>
<span data-aaya="139">И рекоха: “Това, което е в утробите на тези добичета, е чисто за мъжете ни и под възбрана за жените ни. А щом е мъртвородено, в него те са съучастници.” Ще им въздаде Той за тяхното предписание. Той е премъдър, всезнаещ.</span>
<span data-aaya="140">Претърпяха загуба онези, които от безумие убиваха своите рожби в неведение и сложиха под възбрана онова, което Аллах им бе дал за препитание, с измислица за Аллах. Заблудиха се те и не бяха напътени.</span>
<span data-aaya="141">Той е, Който създаде градини от растения с подпори и без подпори, и палмите, и насажденията с разни плодове, и маслините, и наровете - сходни и несходни. Яжте от плодовете им, когато са дали плод, и раздайте дължимото от тях в деня на беритбата им, но не прахосвайте - Той не обича прахосниците;</span>
<span data-aaya="142">... и от добитъка - превоз и постеля. Яжте от онова, което Аллах ви е дал за препитание и не следвайте стъпките на сатаната! Той е ваш явен враг.</span>
<span data-aaya="143">[Ето] осем чифта: от овцете - два и от козите - два. Кажи [о, Мухаммад]: “Двата самеца ли Той възбрани или двете самки, или онова, което съдържаха утробите на самките? Известете ме със знание, ако говорите истината!”</span>
<span data-aaya="144">И от камилите - два чифта, и от кравите - два. Кажи: “Двата самеца ли Той възбрани или две самки, или онова, което съдържаха утробите на самките? Или бяхте свидетели, когато Аллах ви повели това?” И кой е по-голям угнетител от онзи, който измисля лъжа за Аллах, за да заблуди хората в неведение? Аллах не напътва хората-угнетители.</span>
<span data-aaya="145">Кажи: “Сред онова, което ми бе разкрито, не намирам храна под възбрана за хранещия се, освен ако е мърша или пролята кръв, или свинско месо - те са нечистота, - или животно, заклано за друг, а не в името на Аллах.” А за който е принуден, без да е потисник, нито престъпващ - твоят Господ е опрощаващ, милосърден.</span>
<span data-aaya="146">А на юдеите възбранихме всичко, което има цели копита и нокти. И от кравите, и от овцете възбранихме за тях тлъстините, освен онова, което носят гърбовете им или вътрешностите, или примесеното с кост. Това им въздадохме за тяхното потисничество. Ние сме говорещите истината.</span>
<span data-aaya="147">А ако те взимат за лъжец, кажи: “Вашият Господ е с всеобхватна милост, ала не ще бъде отклонено Неговото мъчение от престъпните хора.”</span>
<span data-aaya="148">Онези, които Го съдружават, ще кажат: “Ако пожелаеше Аллах, нямаше да съдружим нито ние, нито нашите бащи, и нямаше да възбраним нищо.” Така отричаха и онези преди тях, докато вкусиха Нашето мъчение. Кажи: “Имате ли знание, та да го изявите пред нас? Вие следвате единствено догадката и само предполагате.”</span>
<span data-aaya="149">Кажи: “На Аллах принадлежи съвършеният довод. И ако Той бе пожелал, щеше да ви напъти всички.”</span>
<span data-aaya="150">Кажи: “Доведете вашите свидетели, които ще засвидетелстват, че Аллах е възбранил това!” И ако засвидетелстват, не свидетелствай с тях и не следвай страстите на онези, които взеха за лъжа Нашите знамения, и на онези, които не вярват в отвъдния живот! Те към своя Господ приравняват.</span>
<span data-aaya="151">Кажи: “Елате аз да прочета какво ви възбранява вашият Господ! Нищо с Него да не съдружавате! И се отнасяйте с добро към двамата родители! И не убивайте своите рожби поради бедност! Ние храним и вас, и тях. И не доближавайте скверностите - и явните от тях, и скритите! И не убивайте човек - това Аллах е възбранил, освен по право! Това ви повелява Той, за да проумеете!</span>
<span data-aaya="152">И не доближавайте имота на сирака, освен с добронамереност, докато достигне зрелост! И изпълвайте мярката и везната справедливо! На всяка душа възлагаме само според силите й. Когато говорите, бъдете справедливи, дори да е за роднина, и обета към Аллах изпълнявайте! Това ви повелява Той, за да се поучите.</span>
<span data-aaya="153">Това е Моят път - правият път. Следвайте го и не следвайте пътищата, които ви отделят от Неговия път! Това ви повелява Той, за да се побоите.</span>
<span data-aaya="154">После на Муса дадохме Писанието за пълнота на онзи, който е благодетелствал, и с разяснение за всяко нещо, и с напътствие и милост, за да повярват в срещата със своя Господ.</span>
<span data-aaya="155">И това е Писание, низпослахме го Ние благословено. Следвайте го и се бойте, за да бъдете помилвани!</span>
<span data-aaya="156">Да не казвате: “Писанието бе низпослано само на две общности допреди нас и към онова, което изучаваха, бяхме в неведение.”</span>
<span data-aaya="157">Или да не казвате: “Ако и на нас бе низпослано Писанието, щяхме да сме по-напътени от тях.” Ето вече получихте ясен знак от вашия Господ, и напътствие, и милост. Кой е по-голям угнетител от онзи, който взима за лъжа знаменията на Аллах и се отвръща от тях? На онези, които се отвръщат от Нашите знамения, ще въздадем най-суровото мъчение, защото са се отвръщали.</span>
<span data-aaya="158">Нима чакат само да им се явят ангелите или да се яви твоят Господ, или да се явят някои от знаменията на твоя Господ? В деня, когато се явят някои от знаменията на твоя Господ, не ще помогне вярата на душа, която преди не е вярвала или не е придобила благо в своята вяра. Кажи: “Чакайте! И ние чакаме.”</span>
<span data-aaya="159">С онези, които разединиха своята религия и станаха на групи - ти [о, Мухаммад] нямаш нищо общо. Делото им принадлежи на Аллах. Той после ще ги извести какво са вършили.</span>
<span data-aaya="160">Който дойде с добрина, ще има десет като нея. А който дойде със злина, ще му се въздаде само колкото нея и не ще бъдат угнетени.</span>
<span data-aaya="161">Кажи: “Моят Господ ме напъти по правия път - правата вяра, религията на Ибрахим, правоверния. Той не бе от съдружаващите.”</span>
<span data-aaya="162">Кажи: “Моята молитва и моето служене, и моят живот, и моята смърт са за Аллах, Господа на световете.</span>
<span data-aaya="163">Няма Той съдружник. Това ми бе повелено и съм първият отдаден на Аллах.”</span>
<span data-aaya="164">Кажи: “Нима друг, а не Аллах ще търся за Господ? Той е Господът на всяко нещо.” Всяка душа придобива [греха] единствено за себе си - никой съгрешил не ще носи греха на друг. После при вашия Господ е завръщането ви и Той ще ви извести онова, по което сте били в разногласие.</span>
<span data-aaya="165">Той е Онзи, Който ви стори наследници на земята и въздигна по степени някои от вас над други, за да ви изпита в онова, което ви е дарил. Твоят Господ е бърз в наказанието. Той е опрощаващ, милосърден.</span>
</section>
<section data-sura="7">
<span data-name>سُوۡرَةُ الۡاَعۡرافِ</span>
<span data-aaya="1">Алиф. Лам. Мим. Сад.</span>
<span data-aaya="2">Бе ти низпослана Книга, за да предупредиш с нея и да е напомняне за вярващите, и нека в твоето сърце няма притеснение от нея!</span>
<span data-aaya="3">Следвайте това, което ви бе низпослано от вашия Господ и не следвайте освен Него други покровители! Как малко се поучавате!</span>
<span data-aaya="4">И колко селища погубихме! Застигаше ги Нашето мъчение нощем или когато денем отдъхваха.</span>
<span data-aaya="5">И зовът им, когато ги застигаше Нашето мъчение, бе единствено да кажат: “Наистина бяхме угнетители.”</span>
<span data-aaya="6">Непременно ще разпитаме онези, при които отиде пратеник, и ще разпитаме изпратените.</span>
<span data-aaya="7">И всичко ще им разкажем със знание. Ние не отсъстваме.</span>
<span data-aaya="8">Мярката през този Ден ще е правдата. Чиито везни натежат - тези са сполучилите.</span>
<span data-aaya="9">А чиито везни олекнат - тези са, които своите души са ощетили, защото погазваха Нашите знамения.</span>
<span data-aaya="10">И ви настанихме на земята, и сторихме там за вас поминък. Колко малко сте признателни!</span>
<span data-aaya="11">И ви сътворихме, после ви дадохме образ, после казахме на ангелите: “Сведете чела пред Адам!” И те се поклониха освен Иблис. Той не бе от покланящите се.</span>
<span data-aaya="12">Рече [Аллах]: “Какво ти попречи да се поклониш, когато ти повелих?” Рече [Иблис]: “Аз го превъзхождам. Ти ме сътвори от огън, а него сътвори от глина.”</span>
<span data-aaya="13">Рече: “Напусни Рая! Не ти подобава да се гордееш тук. Вън! Ти си от унизените.”</span>
<span data-aaya="14">Рече: “Дай ми отсрочка до Деня, когато бъдат възкресени!”</span>
<span data-aaya="15">Рече: “Ти си сред отсрочените.”</span>
<span data-aaya="16">Рече: “За това, че Ти ме погуби, ще ги дебна по Твоя прав път.</span>
<span data-aaya="17">После ще идвам при тях и отпред, и отзад, и отдясно, и отляво, и ще откриеш, че повечето са неблагодарни.”</span>
<span data-aaya="18">Рече: “Излез от него порицан, прокуден! Който измежду тях те последва - Аз непременно ще напълня Ада с всички вас.</span>
<span data-aaya="19">А ти, Адам, живей със съпругата си в Рая и яжте откъдето пожелаете, но не доближавайте онова дърво, та да не станете угнетители!”</span>
<span data-aaya="20">Но им подшушна сатаната, за да им покаже техните срамотии, които бяха скрити за тях, и рече: “Вашият Господ ви възбрани онова дърво само за да не станете ангели или да не станете безсмъртни.”</span>
<span data-aaya="21">И им се закле: “Наистина за вас съм от доброжелателите.”</span>
<span data-aaya="22">И ги принизи с измама. И щом вкусиха от дървото, им се показаха срамотиите и двамата започнаха да се покриват с листа от Рая. И ги призова техният Господ: “Не ви ли възбраних това дърво и не ви ли рекох, че сатаната за вас е явен враг?”</span>
<span data-aaya="23">Рекоха: “Господи наш, угнетихме себе си и ако Ти не ни опростиш, и не ни помилваш, ще сме от губещите.”</span>
<span data-aaya="24">Рече: “Напуснете - врагове един на друг! За вас на земята има пребивание и ползване до време.”</span>
<span data-aaya="25">Рече: “На нея ще живеете, на нея ще умрете и от нея ще бъдете извадени.”</span>
<span data-aaya="26">О, синове на Адам, спуснахме ви одежда, за да скрива срамотиите ви, и за украса. Ала одеждата на богобоязливостта е най-доброто. Това е от знаменията на Аллах, за да се поучите.</span>
<span data-aaya="27">О, синове на Адам, да не ви замае сатаната, както извади вашите родители от Рая, смъквайки от тях одеждата, за да им покаже срамотиите. Той ви вижда, той и неговият род, откъдето вие не ги виждате. Ние сторихме сатаните покровители на неверниците.</span>
<span data-aaya="28">И когато сторят скверност, казват: “Заварихме с това нашите предци и Аллах ни го повели.” Кажи [о, Мухаммад]: “Аллах не повелява скверността. Нима говорите за Аллах, каквото не знаете?”</span>
<span data-aaya="29">Кажи: “Моят Господ повели справедливост. И всецяло се обръщайте към Него при всяка молитва, и зовете Го, предани Нему в религията! Както ви е наченал, така и ще се завърнете.”</span>
<span data-aaya="30">Едни Той напъти, а други заслужиха заблудата, защото взеха за покровители сатаните вместо Аллах и смятат, че са на правия път.</span>
<span data-aaya="31">О, синове на Адам, обличайте се подходящо при всяка молитва! И яжте, и пийте, ала не разхищавайте! Той не обича разхищаващите.</span>
<span data-aaya="32">Кажи: “Кой възбрани украсата на Аллах, която Той създаде за Своите раби, и благата от препитанието?” Кажи: “В Деня на възкресението те ще са всецяло за онези, които вярват през земния живот.” Така разясняваме знаменията за хора знаещи.</span>
<span data-aaya="33">Кажи: “Моят Господ възбрани само скверностите, явните от тях и скритите, и греха, и гнета без право, и да съдружавате Аллах с онова, на което не е низпослал довод, и да говорите за Аллах онова, което не знаете.</span>
<span data-aaya="34">За всяка общност има срок. И щом срокът им дойде, и с миг дори не ще го забавят, и не ще го изпреварят.”</span>
<span data-aaya="35">О, синове на Адам, явят ли ви се пратеници измежду вас, разказвайки ви за Моите знамения, то за онези, които се побоят и поправят, не ще има страх и не ще скърбят.</span>
<span data-aaya="36">А които взимат за лъжа Нашите знамения и се големеят пред тях, те са обитателите на Огъня, там ще пребивават вечно.</span>
<span data-aaya="37">А кой е по-голям угнетител от онзи, който измисля лъжа за Аллах или взима за лъжа Неговите знамения? Тези ще получат своя дял от книгата, докато им се явят изпратените от Нас да приберат душите им, и кажат: “Къде е онова, което сте призовавали вместо Аллах?” Ще кажат: “Скриха се от нас.” И ще засвидетелстват за себе си, че са били неверници.</span>
<span data-aaya="38">Ще каже: “Влезте в Огъня сред отминали преди вас общности от джинове и хора!” Всякога, щом влезе общност, тя ще проклина предходната. Когато всички се настигнат там, последните ще кажат за първите: “Господи наш, тези ни заблудиха, въздай им от Огъня двойно мъчение!” Ще каже: “За всеки е двойно, ала вие не знаете.”</span>
<span data-aaya="39">И първите от тях ще кажат на последните: “Вие нямахте пред нас предимство. Вкусете и вие мъчението за онова, което сте придобили!”</span>
<span data-aaya="40">На онези, които взимат за лъжа Нашите знамения и се големеят пред тях, не ще им бъдат разтворени небесните двери и не ще влязат в Рая, додето камила не мине през иглено ухо. Така въздаваме на престъпниците.</span>
<span data-aaya="41">За тях от Огъня има и постеля, и покривала отгоре им. Така въздаваме на угнетителите.</span>
<span data-aaya="42">А които вярват и вършат праведни дела - на всяка душа възлагаме само по силите й. Тези са обитателите на Рая. Там ще пребивават вечно.</span>
<span data-aaya="43">И ще премахнем от сърцата им всяка омраза. Ще текат сред тях реките. И ще казват: “Слава на Аллах, който ни напъти за това! Нямаше да сме на правия път, ако Аллах не бе ни напътил. Пратениците на нашия Господ дойдоха с истината.” И ще бъдат призовани: “Ето го Рая, оставен ви в наследство заради онова, което сте вършили.”</span>
<span data-aaya="44">И обитателите на Рая ще извикат към обитателите на Огъня: “Открихме, че онова, което ни обеща нашият Господ, е истина, а дали и вие открихте, че онова, което ви обеща вашият Господ, е истина?” Ще кажат: “Да.” И глашатай ще прогласи сред тях: “Проклятието на Аллах е върху угнетителите,</span>
<span data-aaya="45">които възпират от пътя на Аллах, стремейки се да изкривят пътя, и отвъдния живот отричат.”</span>
<span data-aaya="46">Между тях ще има преграда, а върху Стената - мъже, които узнават всеки по неговия белег. Те ще викат към обитателите на Рая: “Мир вам!” Не са влезли там, а копнеят.</span>
<span data-aaya="47">И когато погледите им бъдат обърнати към обитателите на Огъня, ще рекат: “Господи наш, не ни слагай заедно с хората-угнетители!”</span>
<span data-aaya="48">И хората върху Стената ще извикат към мъже, които узнават по техния белег, и ще кажат: “Не ви избави това, че трупахте и се възгордявахте.</span>
<span data-aaya="49">Тези ли са, за които се клехте, че Аллах не ще ги дари с милост?” [А на хората от Стената ще се рече:] “Влезте в Рая! Не ще има страх за вас и не ще скърбите.”</span>
<span data-aaya="50">И обитателите на Огъня ще викат към обитателите на Рая: “Излейте за нас от водата или от онова, с което ви препитава Аллах!” Ще рекат: “Възбрани ги Аллах за неверниците,</span>
<span data-aaya="51">които взеха своята религия за забавление и за игра, и ги съблазни земният живот. Днес ги забравяме Ние, както и те забравиха за срещата в този техен Ден, и отхвърлиха Нашите знамения.”</span>
<span data-aaya="52">Донесохме им Книга, която разяснихме със знание като напътствие и милост за хора вярващи.</span>
<span data-aaya="53">Нима очакват друго освен нейното тълкуване? В Деня, когато дойде нейното тълкуване, онези, които го забравиха преди, ще кажат: “Пратениците на нашия Господ бяха донесли истината. Имаме ли застъпници, да се застъпят за нас? Или да бъдем върнати и ще правим друго, а не онова, което сме правили?” Те се погубиха и се скри от тях онова, което измисляха.</span>
<span data-aaya="54">Вашият Господ е Аллах, Който сътвори небесата и земята в шест дена, после се въздигна [безподобен] Той на Трона. Покрива Той с нощта деня, който я следва безспир. И слънцето, и луната, и звездите са покорни на Неговата повеля... Негови са творението и повелята. Благословен е Аллах, Господът на световете!</span>
<span data-aaya="55">Зовете своя Господ със смирение и дори в уединение! Той не обича престъпващите.</span>
<span data-aaya="56">И не рушете по земята, след като е в порядък! И Го зовете със страх и копнеж! Милостта на Аллах е близо до добродетелните.</span>
<span data-aaya="57">Той е Онзи, Който праща ветровете като благовестие пред Своята милост. Когато понесат тежък облак, Ние го насочваме към мъртва земя и изливаме там водата, и изваждаме с нея всякакви плодове. Така изваждаме и мъртвите, за да се поучите.</span>
<span data-aaya="58">В добрата земя растението изниква с позволението на нейния Господ, а в лошата то едвам изниква с мъка. Така разясняваме знаменията на хора признателни.</span>
<span data-aaya="59">Изпратихме Нух при неговия народ и той каза: “О, народе мой, служете на Аллах! Нямате друг бог освен Него! Страхувам се за вас от мъчение във великия Ден.”</span>
<span data-aaya="60">Знатните от неговия народ казаха: “Виждаме, че си в явна заблуда.”</span>
<span data-aaya="61">Каза: “О, народе мой, не съм в заблуда, а съм пратеник от Господа на световете.</span>
<span data-aaya="62">Съобщавам ви посланията на моя Господ и ви наставлявам, и знам от Аллах онова, което вие не знаете.</span>
<span data-aaya="63">Нима се удивихте, че ви е дошло напомняне от вашия Господ с мъж измежду вас, за да ви предупреди и за да се побоите, та дано бъдете помилвани?”</span>
<span data-aaya="64">Но го взеха за лъжец и спасихме него и онези, които бяха с него в Ковчега, и издавихме онези, които взеха за лъжа Нашите знамения, защото бяха хора слепи.</span>
<span data-aaya="65">И при адитите пратихме брат им Худ. Каза: “О, народе мой, служете на Аллах! Нямате друг бог освен Него! Нима не се боите?”</span>
<span data-aaya="66">Знатните от народа му, които бяха неверници, казаха: “Виждаме, че си в заблуда и те смятаме за един от лъжците.”</span>
<span data-aaya="67">Каза: “О, народе мой, не съм в заблуда, а съм пратеник от Господа на световете.</span>
<span data-aaya="68">Известявам ви посланията на моя Господ и съм за вас достоверен наставник.</span>
<span data-aaya="69">Нима се удивихте, че ви е дошло напомняне от вашия Господ с мъж измежду вас, за да ви предупреди? Спомнете си как Той ви стори наследници подир народа на Нух и ви надбави ръст сред създанията! И помнете благата на Аллах, за да сполучите!”</span>
<span data-aaya="70">Казаха: “Нима дойде при нас, за да служим единствено на Аллах и да изоставим онова, на което са служили бащите ни? Донеси ни онова, което ни обещаваш, ако говориш истината!”</span>
<span data-aaya="71">Каза: “Вече заслужихте наказание и гняв от вашия Господ. Нима спорите с мен за имена, които вие и вашите бащи именувахте? Аллах не им е низпослал довод. Чакайте! И аз ще чакам с вас.”</span>
<span data-aaya="72">С милост от Нас спасихме него и онези, които бяха с него, и изкоренихме и последния от онези, които взеха за лъжа Нашите знамения и не вярваха.</span>
<span data-aaya="73">И при самудяните пратихме брат им Салих. Каза: “О, народе мой, служете на Аллах! Нямате друг Бог освен Него! При вас дойде вече ясен знак от вашия Господ. Това е камилата на Аллах - знамение за вас. Оставете я да пасе по земята на Аллах и не я докосвайте със зло, иначе ще ви обхване болезнено мъчение!</span>
<span data-aaya="74">Спомнете си как Той ви стори наследници подир адитите и ви настани по земята! Правите в равнините й дворци и дълбаете в планините домове. Помнете благата на Аллах и не сейте развала по земята, рушейки!”</span>
<span data-aaya="75">Знатните от народа му, които се възгордяха, казаха на вярващите измежду онези, които бяха немощни: “Нима знаете, че Салих е изпратен от неговия Господ?” Казаха: “Вярваме в онова, с което е изпратен.”</span>
<span data-aaya="76">Онези, които се възгордяха, казаха: “Ние не вярваме в онова, в което вие повярвахте.”</span>
<span data-aaya="77">И заклаха камилата, и пренебрегнаха повелята на своя Господ, и казаха: “О, Салих, донеси ни онова, което ни обещаваш, ако си от пратениците!”</span>
<span data-aaya="78">И ги обхвана сътресението, и осъмнаха безжизнени в домовете си.</span>
<span data-aaya="79">А той се отвърна от тях и каза: “О, народе мой, съобщих ви посланието на моя Господ и ви наставлявах, ала вие не обичате наставниците.”</span>
<span data-aaya="80">И пратихме Лут, който каза на своя народ: “Нима вършите скверността, с която не ви е предшествал нито един от народите?</span>
<span data-aaya="81">При мъжете ходите със страст наместо при жените. Вие сте хора престъпващи.”</span>
<span data-aaya="82">А отговорът на народа му бе само да кажат: “Прогонете ги от вашето селище! Те били хора, които се пазят чисти.”</span>
<span data-aaya="83">И спасихме него и семейството му, освен неговата жена. Тя бе от оставащите.</span>
<span data-aaya="84">И изсипахме отгоре им дъжд [от нажежени камъни]. Виж какъв е краят на престъпниците!</span>
<span data-aaya="85">И при мадянитите пратихме брат им Шуайб. Каза: “О, народе мой, служете на Аллах! Нямате друг бог освен Него! При вас дойде вече ясен знак от вашия Господ. Изпълвайте мярката и везната, и не смалявайте от нещата на хората! И не рушете по земята, след като е в порядък! Това е най-доброто за вас, ако сте вярващи.</span>
<span data-aaya="86">И не присядайте по всеки друм, заплашвайки и възпирайки от пътя на Аллах онзи, който вярва в Него, стремейки се да изкривите пътя! И си спомнете как бяхте малцина, а Той ви умножи! И вижте какъв е краят на рушащите!</span>
<span data-aaya="87">И ако група от вас повярва в онова, с което бях изпратен, а група не повярва, потърпете, докато Аллах отсъди помежду ни! Той е Най-добрият съдник.”</span>
<span data-aaya="88">Знатните от народа му, които се възгордяха, казаха: “Ще пропъдим от нашето селище  теб, о, Шуайб, и онези, които повярваха с теб, или ще се върнете към вярата ни.” Каза: “Дори и ако сме отвратени от нея?</span>
<span data-aaya="89">Ние ще сме измислили лъжа за Аллах, ако се върнем към вашата вяра, след като Аллах ни е избавил от нея. Не ни подобава да се върнем към това, освен ако пожелае Аллах, нашият Господ. Обгръща нашият Господ със знание всяко нещо. На Аллах се уповаваме. Господи наш, отсъди между нас и нашия народ с правдата! Ти си Най-добрият съдник.”</span>
<span data-aaya="90">И знатните от народа му, които бяха неверници, казаха: “Ако последвате Шуайб, тогава ще сте губещи.”</span>
<span data-aaya="91">И ги обхвана сътресението, и осъмнаха безжизнени в домовете си.</span>
<span data-aaya="92">Които взеха за лъжец Шуайб, сякаш не бяха пребивавали там. Които взеха за лъжец Шуайб, те бяха губещите.</span>
<span data-aaya="93">И се отвърна от тях, и каза: “О, народе мой, известих ви посланията на своя Господ и ви наставлявах. И как да скърбя за хора-неверници?”</span>
<span data-aaya="94">И не изпращахме в никое селище пророк, без да притиснем жителите му със злочестие и беда, за да се смирят.</span>
<span data-aaya="95">Сетне подменяхме лошото с добро, докато се умножат и кажат: “И нашите бащи ги засягаше и беда, и радост.” И ги сграбчвахме Ние внезапно, без да усетят.</span>
<span data-aaya="96">А ако жителите на селищата бяха повярвали и бяха се побояли, щяхме да разтворим пред тях дарове от небето и от земята. Ала те отричаха и ги сграбчвахме заради онова, което са придобили.</span>
<span data-aaya="97">Нима жителите на селищата имаха сигурност, че Нашето мъчение не ще ги сполети нощем, докато спят?</span>
<span data-aaya="98">Или жителите на селищата имаха сигурност, че Нашето мъчение не ще ги сполети сутрин, докато се развличат?</span>
<span data-aaya="99">Нима те бяха в безопасност пред замисъла на Аллах? Само губещите хора смятат, че са в безопасност пред замисъла на Аллах.</span>
<span data-aaya="100">Нима Той не показа на онези, които наследиха земята след нейните [предишни] жители, че ако Ние желаем, бихме ги поразили заради греховете им и бихме запечатали сърцата им, та да не чуват?</span>
<span data-aaya="101">За тези селища ти съобщаваме някои вести. Техните пратеници им донесоха ясните знаци, но не повярваха те в онова, което преди взимаха за лъжа. Така запечатва Аллах сърцата на неверниците.</span>
<span data-aaya="102">И не намерихме у мнозинството им обет, а намерихме, че мнозинството им са нечестивци.</span>
<span data-aaya="103">После подир тях с Нашите знамения проводихме при Фараона и знатните му хора Муса, а те ги отхвърлиха. Виж какъв е краят на рушащите!</span>
<span data-aaya="104">И каза Муса: “О, Фараоне, аз съм пратеник от Господа на световете.</span>
<span data-aaya="105">Мой дълг е да казвам за Аллах само истината. Донесох ви ясен знак от вашия Господ. Тъй че изпрати заедно с мен синовете на Исраил!”</span>
<span data-aaya="106">Каза [Фараонът]: “Щом си донесъл знамение, представи го, ако говориш истината!”</span>
<span data-aaya="107">И [Муса] метна тоягата си, и ето я - явна змия!</span>
<span data-aaya="108">И извади ръката си, и ето я - сияйнобяла за гледащите!</span>
<span data-aaya="109">Знатните от народа на Фараона казаха: “Този е вещ магьосник,</span>
<span data-aaya="110">който иска да ви пропъди от вашата земя.” [А Фараонът рече:] “И какво ще посъветвате?”</span>
<span data-aaya="111">Казаха: “Дай отсрочка на него и брат му, и прати по градовете събирачи,</span>
<span data-aaya="112">да ти доведат всички вещи магьосници!”</span>
<span data-aaya="113">И дойдоха магьосниците при Фараона. Казаха: “Наистина ли ще получим награда, ако ние победим?”</span>
<span data-aaya="114">Каза: “Да, и ще бъдете от приближените.”</span>
<span data-aaya="115">Казаха: “О, Муса, ти ли ще мяташ, или ние да мятаме?”</span>
<span data-aaya="116">Каза: “Вие мятайте!” А когато метнаха, омагьосаха очите на хората и ги ужасиха, и показаха велика магия.</span>
<span data-aaya="117">И дадохме на Муса откровение: “Метни своята тояга!” И ето я - поглъща онова, с което измамват!</span>
<span data-aaya="118">И се установи правдата, и се провали онова, което направиха.</span>
<span data-aaya="119">И бяха победени там, и станаха унизени.</span>
<span data-aaya="120">А магьосниците паднаха, свеждайки чела до земята в суджуд.</span>
<span data-aaya="121">Казаха: “Повярвахме в Господа на световете,</span>
<span data-aaya="122">Господа на Муса и Харун!”</span>
<span data-aaya="123">Каза Фараонът: “Нима му повярвахте, преди аз да съм ви позволил? Това е лукавство, което вие замислихте в града, за да прогоните от него жителите му. Но ще разберете!</span>
<span data-aaya="124">Ще ви отсека ръцете и краката кръстом, после всички ви ще разпъна.”</span>
<span data-aaya="125">Казаха: “При нашия Господ ще се завърнем.</span>
<span data-aaya="126">Отмъщаваш ни само защото повярвахме в знаменията на нашия Господ, когато дойдоха при нас. Господи наш, изпълни ни с търпение и прибери ни отдадени на Теб!”</span>
<span data-aaya="127">А знатните от народа на Фараона казаха: “Нима ще оставиш Муса и народа му да сеят развала по земята и да изоставят теб и твоите богове?” Каза: “Ще избием синовете им и ще пощадим жените им. Ние сме техни господари.”</span>
<span data-aaya="128">Каза Муса на своя народ: “Зовете за подкрепа Аллах и търпете! Земята е на Аллах. Дава я Той в наследство на когото пожелае от Своите раби, а краят принадлежи на богобоязливите.”</span>
<span data-aaya="129">Казаха: “Бяха ни причинени страдания и преди да дойдеш, и след като дойде при нас.” Каза: “Може вашият Господ да погуби врага ви и да ви стори наследници на земята, за да види как ще постъпите.”</span>
<span data-aaya="130">И наказахме хората на Фараона с години [на суша] и с недоимък от плодове, за да се поучат.</span>
<span data-aaya="131">И когато добрината идваше при тях, казваха: “Наша е тя!”, а сполетеше ли ги злина, приписваха я на Муса и на онези, които са с него. Ала злочестието им е от Аллах, но повечето от тях не знаят.</span>
<span data-aaya="132">И казаха: “Каквото и знамение да ни донесеш, за да ни омагьосаш с него, не ще ти повярваме.”</span>
<span data-aaya="133">И им изпратихме потопа и скакалците, и въшките, и жабите, и кръвта - очевидни знамения. Но се големееха и бяха престъпни хора.</span>
<span data-aaya="134">Щом наказанието се стовареше върху тях, казваха: “О, Муса, призови ни твоя Господ с онова, което ти е обещал! Ако снемеш от нас наказанието, непременно ще ти повярваме и ще изпратим с теб синовете на Исраил.”</span>
<span data-aaya="135">И щом снемахме от тях наказанието за срок, който да достигнат, ето ги - нарушават обета!</span>
<span data-aaya="136">И им отмъстихме, и ги издавихме в морето за това, че взимаха за лъжа Нашите знамения и бяха нехайни към тях.</span>
<span data-aaya="137">И оставихме в наследство на народа, който бе потъпкван, земите и на изток, и на запад, които Ние благословихме. Сбъдна се добрата дума на твоя Господ към синовете на Исраил, защото изтърпяха. И опустошихме онова, което са направили Фараонът и неговият народ, и онова, което са въздигнали.</span>
<span data-aaya="138">И преведохме синовете на Исраил през морето, и минаха покрай хора, посветили се на своите идоли. Казаха: “О, Муса, направи ни божество, както те си имат божества!” Каза: “Наистина сте хора невежи.</span>
<span data-aaya="139">За тези е погубено онова, което имат и е напразно онова, което вършат.”</span>
<span data-aaya="140">Каза: “Нима друг, а не Аллах ще ви търся за бог, след като ви предпочете Той пред народите [тогава]?”</span>
<span data-aaya="141">И ви спасихме от хората на Фараона, които ви наложиха най-лошото наказание - избиваха синовете ви, а пощадяваха жените ви. В това имаше за вас велико изпитание от вашия Господ.</span>
<span data-aaya="142">И определихме за Муса тридесет нощи, и ги допълнихме с още десет. И се изпълни времето, определено от неговия Господ, за четиридесет нощи. Тогава Муса каза на брат си Харун: “Замести ме пред моя народ и поправяй, и не следвай пътя на рушащите!”</span>
<span data-aaya="143">И когато Муса дойде за определеното от Нас време, и неговият Господ разговаря с него, рече: “Господи, покажи ми се, да Те погледна!” Рече: “Не ще Ме видиш, ала погледни към Планината! И ако се задържи на мястото си, ще Ме видиш.” А когато неговият Господ се прояви на Планината, Той я срина на прах. И припадна Муса поразен. А когато се опомни, рече: “Пречист си Ти! Разкайвам се пред Теб. Аз съм първият вярващ.”</span>
<span data-aaya="144">Каза: “О, Муса, Аз теб избрах над хората чрез Моите послания и Моето Слово. Вземи онова, което ти дарих, и бъди от признателните!”</span>
<span data-aaya="145">И му написахме върху скрижалите от всяко нещо поучение и обяснение за всяко нещо. “Придържай се твърдо към тях и повели на своя народ да се придържа към най-прекрасните! Аз ще ви покажа Дома на нечестивците.</span>
<span data-aaya="146">От Моите знамения ще отклоня онези, които без право се възгордяват на земята. Каквото и знамение да видят, те не вярват в него. И да видят пътя на разума, не ще го приемат за път. А ако видят пътя на заблудата, ще го приемат за път. Това е, защото взимат за лъжа Нашите знамения и са нехайни към тях.</span>
<span data-aaya="147">А които взимат за лъжа Нашите знамения и срещата с отвъдния живот, делата им пропадат. Нима ще им се въздаде за друго освен за онова, което са извършили?”</span>
<span data-aaya="148">А после народът на Муса направи от украшенията си образ на телец, който мучи. Не видяха ли, че той не им говори и не ги води по правия път? Приеха го и станаха угнетители.</span>
<span data-aaya="149">И когато съжалиха, и разбраха, че са се заблудили, казаха: “Ако нашият Господ не се смили над нас и не ни опрости, ще сме от губещите.”</span>
<span data-aaya="150">И когато Муса се завърна разгневен, огорчен при своя народ, каза: “Колко лошо сте постъпили, след като ви оставих! Нима искахте да ускорите повелята на вашия Господ?” И хвърли скрижалите, и сграбчи брат си за главата, и го дръпна към себе си. [Брат му] каза: “О, сине на майка ми, народът ме взе за безсилен и едва не ме уби. Не предизвиквай у враговете злорадство към мен и не ме причислявай към угнетителите!”</span>
<span data-aaya="151">Рече [Муса]: “Господи, опрости мен и брат ми, и ни въведи в Твоето милосърдие! Ти си Най-милосърдният от милосърдните.”</span>
<span data-aaya="152">Които приеха телеца, ги сполетя гняв от техния Господ и унижение в земния живот. Така наказваме набеждаващите.</span>
<span data-aaya="153">А за които вършат злини, после се покаят и повярват, твоят Господ след това е опрощаващ, милосърден.</span>
<span data-aaya="154">И когато гневът стихна у Муса, той взе скрижалите. Вписано е в тях напътствие и милост за онези, които се страхуват от своя Господ.</span>
<span data-aaya="155">И Муса избра от своя народ седемдесет мъже за определеното от Нас време. И когато ги обхвана сътресението, рече: “Господи мой, ако ти пожелаеше, би ги погубил заедно с мен преди. Нима ще ни погубиш заради онова, което извършиха глупците сред нас? То е само Твоето изпитание. Оставяш с него Ти в заблуда когото пожелаеш и напътваш Ти когото пожелаеш. Ти си нашият Покровител, опрости ни, помилвай ни! Ти си Най-добрият от прощаващите.</span>
<span data-aaya="156">Пиши ни добрина и в земния живот, и в отвъдния! Ние се завърнахме покаяни при Теб.” Каза [Аллах]: “С Моето мъчение поразявам когото пожелая. Моето милосърдие обхваща всяко нещо - ще го пиша на онези, които са богобоязливи и дават милостинята закат, и на онези, които вярват в Нашите знамения,</span>
<span data-aaya="157">онези, които следват Пратеника, неграмотния Пророк, когото откриват записан у тях в Тората и Евангелието. Той им повелява одобряваното и ги въздържа от порицаваното, и им разрешава благините, и им възбранява скверностите. И снема бремето и оковите, които са на тях. Които повярват в него и го почитат, и го подкрепят, и следват Светлината, низпослана с него, тези са сполучилите.”</span>
<span data-aaya="158">Кажи: “О, хора, аз съм Пратеника на Аллах при всички вас - на Онзи, Чието е владението на небесата и на земята. Няма друг бог освен Него. Той съживява и Той умъртвява. Вярвайте в Аллах и в Неговия Пратеник - неграмотния Пророк, който вярва в Аллах и в Неговите Слова, и го следвайте, за да сте напътени!”</span>
<span data-aaya="159">Има сред народа на Муса и общност, която напътва с [низпосланата] истина и с нея е справедлива.</span>
<span data-aaya="160">И ги разделихме [синовете на Исраил] на дванадесет рода-общности. И дадохме на Муса откровение, когато народът му го помоли за вода: “Удари с тоягата си камъка!” И избликнаха дванадесет извора от него. Вече всички хора знаеха мястото си за пиене. И ги засенихме с облака, и спуснахме над тях манната и пъдпъдъците: “Яжте от благата, които ви дарихме!” Не Нас угнетиха, а себе си угнетиха.</span>
<span data-aaya="161">И когато им бе речено: “Обитавайте това селище и яжте оттам, откъдето пожелаете, и кажете: “Опрощение!”, и влезте през вратата, кланяйки се, Ние ще ви опростим прегрешенията! И ще надбавим за благодетелните.”</span>
<span data-aaya="162">Ала угнетителите подмениха с друго словото, което им бе казано. И пратихме върху тях наказание от небето, защото бяха угнетители.</span>
<span data-aaya="163">И ги питай [о, Мухаммад] за селището, което бе край морето - как престъпваха в Съботата, как в деня на тяхната Събота рибите им идваха по повърхността, а в ден, когато не празнуват Съботата, не идваха при тях. Така ги изпитахме, защото бяха нечестивци.</span>
<span data-aaya="164">И когато една група от тях рече: “Защо увещавате народ, който Аллах ще погуби и ще мъчи с тежко мъчение?”, рекоха: “За извинение пред вашия Господ и за да се побоят!”</span>
<span data-aaya="165">И когато забравиха какво им бе припомнено, спасихме онези, които възбраняват злото, и сграбчихме със сурово мъчение онези, които угнетяваха, защото бяха нечестивци.</span>
<span data-aaya="166">И щом пренебрегнаха онова, което им бе възбранено, им рекохме: “Бъдете маймуни презрени!”</span>
<span data-aaya="167">Твоят Господ прогласи, че непременно ще изпраща срещу тях до Деня на възкресението някои, които ще им причиняват най-суровото мъчение. Твоят Господ е бърз в наказанието. Той е опрощаващ, милосърден.</span>
<span data-aaya="168">И ги разделихме на общности по земята. Сред тях има и праведници, сред тях има и други освен това. И ги изпитахме с добрините и злините, за да се завърнат.</span>
<span data-aaya="169">И остана след тях потомство, което наследи Писанието. Взимат мимолетностите на този свят и казват: “Ще ни се опрости.” И ако пак им дойде подобна мимолетност, взимат я. Не бе ли взет от тях обет в Писанието, че ще казват за Аллах единствено истината? А изучаваха онова, което е в него. Отвъдният дом е най-доброто за онези, които се боят. Нима не проумявате?</span>
<span data-aaya="170">А които твърдо се придържат към Писанието и отслужват молитвата - Ние не погубваме наградата на подобряващите.</span>
<span data-aaya="171">И когато въздигнахме Планината над тях, сякаш е облак, и помислиха, че ще падне отгоре им [рекохме]: “Придържайте се твърдо към онова, което ви дадохме и помнете какво има в него, за да се побоите!”</span>
<span data-aaya="172">И когато твоят Господ извади от синовете на Адам, от гърба им, тяхното потомство, и ги накара да засвидетелстват за себе си: “Не съм ли Аз вашият Господ?”, казаха: “Да, свидетели сме.” Да не кажете в Деня на възкресението: “Бяхме нехайни за това!”</span>
<span data-aaya="173">Или да не кажете: “Нашите бащи съдружаваха преди, а ние бяхме потомство след тях. Нима ще ни унищожиш заради онова, което провалящите вършеха?”</span>
<span data-aaya="174">Така им разясняваме знаменията, за да се завърнат.</span>
<span data-aaya="175">И прочети им вестта за онзи, на когото дарихме Нашите знамения, а той се изплъзна от тях. И сатаната го направи свой последовател, и стана той един от заблудените.</span>
<span data-aaya="176">А ако пожелаехме, щяхме да го въздигнем с тях. Ала той се привърза към земята и последва страстта си, и е като кучето - нахвърлиш ли му се, задъхва се, изплезило език, и оставиш ли го, задъхва се пак. Това е примерът за хората, които взимат за лъжа Нашите знамения. И им разказвай разказите, за да премислят!</span>
<span data-aaya="177">Колко лош пример са хората, които взимат за лъжа Нашите знамения и угнетяват себе си!</span>
<span data-aaya="178">Когото Аллах напъти, той е на правия път, а когото остави в заблуда, тези са губещите.</span>
<span data-aaya="179">Създадохме за Ада много от джиновете и от хората. Имат сърца, с които не схващат, имат очи, с които не виждат, имат уши, с които не чуват. Те са като добитъка, даже са по-заблудени. Те са нехайните.</span>
<span data-aaya="180">Аллах има Най-прекрасните имена. Зовете Го с тях и оставете онези, които богохулстват с Неговите имена! Ще им се въздаде за онова, което вършат.</span>
<span data-aaya="181">Сред онези, които сме сътворили, има общност напътваща с истината и с нея е справедлива.</span>
<span data-aaya="182">А които взимат за лъжа Нашите знамения, ще ги въвлечем в гибел, без да разберат.</span>
<span data-aaya="183">Ще им дам отсрочка. Силна е Моята промисъл.</span>
<span data-aaya="184">Нима не разсъдиха? - Няма никаква лудост у техния другар [Мухаммад]. Той е само явен предупредител.</span>
<span data-aaya="185">Нима не погледнаха към владението на небесата и на земята, и към нещата, които Аллах е сътворил, и че може срокът им да е наближил? И в кое слово подир това ще повярват?</span>
<span data-aaya="186">Когото Аллах оставя в заблуда, за него няма водител. И ги оставя в тяхната престъпност да се лутат.</span>
<span data-aaya="187">Питат те за Часа: “Кога ще настъпи?” Кажи: “Знанието за него е само при моя Господ. Само Той ще изяви неговото време. Тегне този [Час] на небесата и на земята. Ще дойде при вас съвсем внезапно. Питат те, сякаш си осведомен за него. Кажи: “Знанието за това е само при моя Господ, ала повечето хора не проумяват.”</span>
<span data-aaya="188">Кажи: “Не владея за себе си нито полза, нито вреда, освен ако Аллах не го е пожелал. И ако знаех неведомото, щях да си увелича доброто и нямаше да ме засяга злото. Аз съм само предупредител и благовестител за хора вярващи.</span>
<span data-aaya="189">Той е Онзи, Който ви сътвори от един човек и стори от него съпругата му, за да намери при нея спокойствие. И след като я облада, тя понесе лек товар и продължи с него. А когато натежа, двамата призоваха Аллах, своя Господ: “Ако ни дариш читаво дете, ще сме признателни.”</span>
<span data-aaya="190">И когато им дари читаво дете, те Му отредиха съдружници в онова, което им е дарил. Всевишен е Аллах над онова, с което Го съдружават!</span>
<span data-aaya="191">Нима съдружават с Него такива, които нищо не творят, а самите те са сътворени?</span>
<span data-aaya="192">И не могат да им помогнат, нито на себе си помагат.</span>
<span data-aaya="193">И ако ги зовете към правия път, не ви следват. Едно и също е за вас дали ще ги зовете, или ще мълчите.</span>
<span data-aaya="194">Онези, които зовете вместо Аллах, са раби, подобни на вас. Призовете ги, нека ви откликнат, ако говорите истината!</span>
<span data-aaya="195">Нима те имат крака, с които ходят, или ръце, с които хващат, или очи, с които виждат, или уши, с които чуват? Кажи: “Призовете вашите съдружници, после ме надхитряйте и не ме изчаквайте!</span>
<span data-aaya="196">Моят покровител е Аллах, Който низпосла Книгата. Той покровителства праведниците.</span>
<span data-aaya="197">Онези, които зовете вместо Него, не могат да ви помогнат, нито на себе си помагат.”</span>
<span data-aaya="198">И ако ги зовеш към правия път, не чуват. И ги виждаш да те гледат, ала не съзират.</span>
<span data-aaya="199">Придържай се към снизхождението и повелявай приличието, и страни от невежите!</span>
<span data-aaya="200">А ако те изкуси от сатаната изкушение, потърси убежище при Аллах! Той е всечуващ, всезнаещ.</span>
<span data-aaya="201">Когато натрапливо видение от сатаната засегне богобоязливите, те си спомнят [за Аллах] и ето ги - зрящи!</span>
<span data-aaya="202">А [сатаните] въвличат в заблуда своите братя, после не престават.</span>
<span data-aaya="203">И не им ли донесеш знамение, казват: “Защо не си го ти създал?” Кажи: “Аз следвам само онова, което ми се разкрива от моя Господ. Това са прозрения от вашия Господ, и напътствие, и милост за хора вярващи.</span>
<span data-aaya="204">Когато се чете Коранът, слушайте го и мълчете, за да бъдете помилвани!”</span>
<span data-aaya="205">Споменавай своя Господ в душата си със смирение и страх, без гръмки слова сутрин и вечер, и не бъди от нехайните!</span>
<span data-aaya="206">[Ангелите,] които са при твоя Господ, не се големеят да Му служат, възхваляват Го и Му се покланят в суджуд.</span>
</section>
<section data-sura="8">
<span data-name>سُوۡرَةُ الۡاَنۡفَالِ</span>
<span data-aaya="1">Питат те за придобитото във война. Кажи [о, Мухаммад]: “Придобитото е на Аллах и на Пратеника. Бойте се от Аллах и се помирявайте взаимно, и се покорявайте на Аллах и на Неговия Пратеник, ако сте вярващи!”</span>
<span data-aaya="2">Вярващите са онези, които щом бъде споменат Аллах, сърцата им тръпнат, и щом им бъдат четени Неговите знамения, те усилват вярата им, и на своя Господ се уповават;</span>
<span data-aaya="3">които отслужват молитвата и от онова, което сме им дали, раздават.</span>
<span data-aaya="4">Тези са истинските вярващи. За тях има степени при техния Господ, и опрощение, и щедро препитание</span>
<span data-aaya="5">както твоят Господ те изведе от дома ти с истината, а на част от вярващите [това] не им хареса,</span>
<span data-aaya="6">спорейки с теб за истината, след като тя пролича, - сякаш ги водят към смъртта и я виждат.</span>
<span data-aaya="7">И когато Аллах ви обеща, че едната от двете групи ще е ваша, вие пожелахте онази, която е без оръжие, да е ваша. А Аллах искаше да възцари правдата със Своите Слова и да прекърши неверниците,</span>
<span data-aaya="8">за да възцари правдата и да отмени лъжата, дори престъпниците да възненавиждат това.</span>
<span data-aaya="9">Когато призовахте вашия Господ за помощ, Той ви откликна: “Аз ще ви подкрепя с хиляда ангели един след друг.”</span>
<span data-aaya="10">Аллах стори това само за радостна вест и за да се успокоят с него сърцата ви. Помощта е единствено от Аллах. Аллах е всемогъщ, премъдър.</span>
<span data-aaya="11">Той ви покри с дрямка за успокоение от Него и ви изсипа вода от небето, за да ви пречисти с нея и да премахне от вас скверността на сатаната, и да укрепи сърцата ви, и да заякчи с това стъпките.</span>
<span data-aaya="12">Твоят Господ разкри на ангелите: “Аз съм с вас. Подкрепяйте вярващите! Ще вселя Аз ужас в сърцата на неверниците. Бийте ги по вратовете, бийте ги по всички крайници!”</span>
<span data-aaya="13">Това е, защото се възпротивиха на Аллах и на Неговия Пратеник. А за който се възпротиви на Аллах и на Неговия Пратеник, Аллах е суров в наказанието.</span>
<span data-aaya="14">Ето, вкусете го! За неверниците е мъчението на Огъня.</span>
<span data-aaya="15">О, вярващи, когато срещнете неверниците в настъпление, не им обръщайте гръб в бягство!</span>
<span data-aaya="16">А който им обърне гръб в този ден, освен с намерение за бой, или за да премине към друга [ваша] дружина, той вече си е навлякъл гнева на Аллах и мястото му е Адът. Колко лоша е тази участ!</span>
<span data-aaya="17">Не вие ги убихте, а Аллах ги уби, и не ти хвърли, когато хвърли, а Аллах хвърли, за да подложи вярващите на добро изпитание от Него. Аллах е всечуващ, всезнаещ.</span>
<span data-aaya="18">Това е, защото Аллах обезсилва коварството на неверниците.</span>
<span data-aaya="19">Ако молехте за победа [о, неверници], ето, дойде ви победата. И престанете ли, то е най-доброто за вас. А ако повторите [враждата], и Ние ще повторим. Не ще ви помогнат тълпите ви с нищо, дори да са многобройни. Защото Аллах е с вярващите.</span>
<span data-aaya="20">О, вярващи, покорявайте се на Аллах и на Неговия Пратеник, и не се отмятайте от него, след като [го] чувате!</span>
<span data-aaya="21">И не бъдете като онези, които казват: “Чухме!”, ала не чуват.</span>
<span data-aaya="22">Най-лошите твари пред Аллах са глухите, немите, които не проумяват.</span>
<span data-aaya="23">И ако Аллах откриеше добро у тях, би ги накарал да чуят, но дори ако ги накараше да чуят, те пак щяха да се отметнат, отдръпвайки се.</span>
<span data-aaya="24">О, вярващи, откликвайте на Аллах и на Пратеника, щом ви зове към онова, което ще ви съживи! И знайте, че Аллах стои между човека и сърцето му, и че при Него ще бъдете събрани!</span>
<span data-aaya="25">И бойте се от изпитание, което не сполетява само угнетителите сред вас! И знайте, че Аллах е суров в наказанието!</span>
<span data-aaya="26">И помнете как бяхте малцина безсилни на земята, уплашени, че хората ще ви заловят, а Той ви даде убежище и ви подкрепи със Своята помощ, и ви даде от благата, за да сте признателни.</span>
<span data-aaya="27">О, вярващи, не изменяйте на Аллах и на Пратеника, и не изменяйте на онова, което ви е поверено, знаейки!</span>
<span data-aaya="28">И знайте, че имотите и децата ви са изпитание, и че при Аллах има огромна награда!</span>
<span data-aaya="29">О, вярващи, ако се боите от Аллах, Той ще направи да разграничавате [доброто и злото], и ще ви избави от лошите ви постъпки, и ще ви опрости. Аллах е Владетеля на великата благодат.</span>
<span data-aaya="30">И когато неверниците лукавстваха срещу теб, да те задържат или да те убият, или да те прокудят... Те лукавстват, а Аллах проваля тяхното лукавство. Аллах е над лукавите.</span>
<span data-aaya="31">И когато им бъдат четени Нашите знамения, казват: “Чухме вече. Ако пожелаем, и ние същото ще изречем. Това са само легенди на предците.”</span>
<span data-aaya="32">И когато рекоха: “О, Аллах, ако това е правдата от Теб, изсипи над нас камъни от небето или ни прати болезнено мъчение!”</span>
<span data-aaya="33">Но Аллах не ще ги мъчи, докато си сред тях, и Аллах не ще ги мъчи, докато молят за опрощение.</span>
<span data-aaya="34">Но как да не ги мъчи Аллах, щом възпират от Свещената джамия и не са нейни пазители? Пазителите й са само богобоязливите, ала повечето от тях не проумяват.</span>
<span data-aaya="35">И молитвата им при Дома бе само свирукане и пляскане. “Вкусете мъчението, защото бяхте неверници!”</span>
<span data-aaya="36">Неверниците харчат своите имоти, за да възпират от пътя на Аллах. И ще ги харчат, после те ще са за тях печал, после ще бъдат надвити. Неверниците ще бъдат в Ада събрани,</span>
<span data-aaya="37">за да отдели Аллах лошия от добрия и да нахвърля лошите един връз друг, и да ги струпа всички, та да ги вкара в Ада. Тези са губещите.</span>
<span data-aaya="38">Кажи на неверниците, че ако престанат, ще им се опрости онова, което е било по-рано, а ако упорстват - известна е вече съдбата на предците.</span>
<span data-aaya="39">И се сражавайте с тях, докогато не ще има заблуда и религията ще е на Аллах! А престанат ли - Аллах е зрящ за техните дела.</span>
<span data-aaya="40">И отвърнат ли се, знайте, че Аллах е вашият Покровител! Най-прекрасният Покровител е Той и Най-прекрасният Избавител!</span>
<span data-aaya="41">И знайте, че каквото и да придобиете във война, то една петина от него е за Аллах и за Пратеника, и близките, и сираците, и нуждаещите се, и пътника [в неволя], ако вярвате в Аллах и в онова, което низпослахме на Своя раб в Деня на разграничението, в деня, когато двете множества се срещнаха [при Бадр]. Аллах за всяко нещо има сила.</span>
<span data-aaya="42">Вие бяхте на по-близкия склон на долината, те - на по-далечния склон, а керванът - ниско под вас. И дори да се бяхте уговорили, щяхте да се разминете в уговорката, ала - за да изпълни Аллах дело отредено, да погине при ясен знак погиващият и да живее при ясен знак оживяващият... Аллах е всечуващ, всезнаещ.</span>
<span data-aaya="43">Аллах ти ги показа в твоя сън малцина. А ако ти ги покажеше мнозина, щяхте да паднете духом и да спорите по делото. Но Аллах ви спаси. Той знае съкровеното в сърцата.</span>
<span data-aaya="44">И направи те да изглеждат малцина във вашите очи, когато се срещнахте, и ви умали в техните очи, за да изпълни Аллах дело отредено. Към Аллах се връщат делата.</span>
<span data-aaya="45">О, вярващи, когато се сражавате с отред, устоявайте и споменавайте Аллах често, за да сполучите!</span>
<span data-aaya="46">И се покорявайте на Аллах и на Неговия Пратеник, и не се оспорвайте един друг, за да не се провалите и да изчезне силата ви! И търпете! Аллах е с търпеливите.</span>
<span data-aaya="47">И не бъдете като онези, които излязоха от домовете си с надменност и за показ пред хората! Те възпират от пътя на Аллах. Аллах обгръща техните дела.</span>
<span data-aaya="48">И разкраси пред тях делата им сатаната, и рече: “Няма кой да ви надвие днес сред хората, щом съм аз до вас.” Но щом двата отреда се съгледаха, той се обърна на пети и рече: “Непричастен съм към вас. Аз виждам онова, което вие не виждате. Страхувам се от Аллах. Аллах е суров в наказанието.”</span>
<span data-aaya="49">И лицемерите, и онези, които имаха болест в сърцата, рекоха: “Тези ги подмами тяхната религия.” А който се уповава на Аллах - Аллах е всемогъщ, премъдър.</span>
<span data-aaya="50">И ако ти [о, Мухаммад] би видял, когато ангелите прибират душите на неверниците, как ги удрят по лицата и по гърбовете: “Вкусете изгарящото мъчение!”</span>
<span data-aaya="51">Така е заради онова, което ръцете ви направиха отнапред. Аллах никога не угнетява рабите.</span>
<span data-aaya="52">Както се случи с рода на Фараона и с онези преди тях. Отрекоха знаменията на Аллах и заради греховете им Аллах ги сграбчи. Аллах е всесилен, суров в наказанието.</span>
<span data-aaya="53">Това е, защото Аллах не променя благодатта, с която е облагодетелствал хора, докато не променят себе си. Аллах е всечуващ, всезнаещ.</span>
<span data-aaya="54">Както се случи с рода на Фараона и с онези преди тях. Взеха за лъжа знаменията на своя Господ и Ние ги погубихме заради греховете им, и издавихме рода на Фараона. Всички бяха угнетители.</span>
<span data-aaya="55">Най-лошите твари пред Аллах са онези, които Го отричат и не вярват,</span>
<span data-aaya="56">онези, от които ти получи обет, после нарушават своя обет всеки път и не се боят.</span>
<span data-aaya="57">И ако ги срещнеш във война, прогони с поражението им онези, които ги следват, за да се поучат!</span>
<span data-aaya="58">И ако те е страх от изменничество на някой народ, отхвърли ги по същия начин! Аллах не обича изменниците.</span>
<span data-aaya="59">И неверниците да не смятат, че са се отървали! Те не ще [Ни] убегнат.</span>
<span data-aaya="60">И пригответе за тях колкото можете сили и бойни коне! Ще наплашите с тях врага на Аллах и вашия враг, и други освен тях, които вие не знаете, но Аллах ги знае. Каквото и да раздадете по пътя на Аллах, то ще ви се изплати и не ще бъдете угнетени.</span>
<span data-aaya="61">И ако склонят за мир, склони и ти, и се уповавай на Аллах! Той е Всечуващия, Всезнаещия.</span>
<span data-aaya="62">И поискат ли да те измамят, Аллах ти е достатъчен. Той е, Който те подкрепя със Своята помощ и с вярващите.</span>
<span data-aaya="63">Обединява Той сърцата им. А ти и да раздадеш всичко, което е на земята, не би обединил сърцата им. Но Аллах ги обедини. Той е всемогъщ, премъдър.</span>
<span data-aaya="64">О, Пророче, Аллах е достатъчен - за теб и за вярващите, които те следват.</span>
<span data-aaya="65">О, Пророче, подбуждай вярващите към сражението! Ако сред вас има двадесет търпеливи, те ще надвият двеста; а ако сред вас има сто, те ще надвият хиляда от неверниците, защото са хора, които не проумяват.</span>
<span data-aaya="66">Сега Аллах ви облекчи. Той знае, че у вас има слабост. И ако сред вас има сто търпеливи, те ще надвият двеста; а ако сред вас има хиляда, те ще надвият две хиляди с позволението на Аллах. Аллах е с търпеливите.</span>
<span data-aaya="67">Не подобава на пророк да има пленници, докато не е воювал по земята [с неверници]. Вие искате благата на земния живот, а Аллах иска [за вас] отвъдния. Аллах е всемогъщ, премъдър.</span>
<span data-aaya="68">Щеше да ви засегне огромно мъчение за онова, което сте придобили, ако преди това Аллах не бе отсъдил,</span>
<span data-aaya="69">затова яжте от придобитото във война - позволено, приятно, и бойте се от Аллах! Аллах е опрощаващ, милосърден.</span>
<span data-aaya="70">О, Пророче, кажи на пленниците, които са в ръцете ви: “Ако Аллах види добро в сърцата ви, ще ви даде по-добро от това, което ви е взето, и ще ви опрости. Аллах е опрощаващ, милосърден.</span>
<span data-aaya="71">И ако искат да ти изменят, те вече измениха на Аллах преди, затова Той ти даде власт над тях. Аллах е всезнаещ, премъдър.</span>
<span data-aaya="72">Които повярваха и се преселиха, и се бореха чрез своите имоти и души по пътя на Аллах, и които приютиха и подкрепиха, те са ближни един на друг. А които повярваха, ала не се преселиха - нямат нищо от вашата придобивка, докато не се преселят. И помолят ли ви за помощ в религията, ваш дълг е помощта, освен ако е срещу народ с договор помежду вас и него. Аллах съзира вашите дела.</span>
<span data-aaya="73">А които са неверници, те са ближни един на друг. Не извършите ли това, ще има заблуда по земята и голяма развала.</span>
<span data-aaya="74">А които вярват и се преселят, и се борят по пътя на Аллах, и тези, които приютяват и подкрепят, тези са истинските вярващи. За тях има опрощение и щедро препитание.</span>
<span data-aaya="75">А които впоследствие повярват и се преселят, и се борят заедно с вас, те са от вас. И роднините са по-близки едни на други според Книгата на Аллах. Аллах всяко нещо знае.</span>
</section>
<section data-sura="9">
<span data-name>سُوۡرَةُ التَّوۡبَةِ</span>
<span data-aaya="1">Снемане от Аллах и от Неговия Пратеник на задълженията спрямо съдружаващите, с които се договорихте.</span>
<span data-aaya="2">Затова странствайте по земята [о, съдружаващи] четири месеца и знайте, че не ще обезсилите Аллах и че Аллах опозорява неверниците!</span>
<span data-aaya="3">И прогласяване от Аллах и от Неговия Пратеник към хората в деня на най-голямото поклонение хадж, че Аллах е непричастен към съдружаващите, а също - Неговият Пратеник. И ако се покаете, за вас е най-доброто, а ако се отметнете, знайте, че не ще обезсилите Аллах! И възвести неверниците [о, Мухаммад] за болезнено мъчение,</span>
<span data-aaya="4">освен онези от съдружаващите, с които се договорихте и после не ви ощетиха с нищо, и не подкрепяха никого срещу вас. И приключете своя договор с тях до срока му! Аллах обича богобоязливите.</span>
<span data-aaya="5">А изтекат ли месеците на възбрана, убивайте съдружаващите, където ги сварите, и ги хващайте, и ги обграждайте, и ги причаквайте на всяко място за засада! И щом се покаят и отслужват молитвата, и дават милостинята закат, сторете им път! Аллах е опрощаващ, милосърден.</span>
<span data-aaya="6">И ако те моли за защита някой от съдружаващите, защити го, та да чуе той Словото на Аллах! После го заведи на безопасно за него място! Това е, защото са хора незнаещи.</span>
<span data-aaya="7">Как може да има за съдружаващите договор с Аллах и с Неговия Пратеник, освен за онези, с които се договорихте при Свещената джамия? И докато са честни спрямо вас, бъдете честни спрямо тях и вие! Аллах обича богобоязливите.</span>
<span data-aaya="8">Как? Надвият ли ви, те не спазват спрямо вас нито родство, нито обет. Угаждат ви на думи, а сърцата им се противят. И повечето от тях са нечестивци.</span>
<span data-aaya="9">Продават на нищожна цена знаменията на Аллах и възпират от Неговия път. Лошо е онова, което вършат!</span>
<span data-aaya="10">Не спазват спрямо вярващ нито родство, нито обет. Тези са престъпващите.</span>
<span data-aaya="11">И ако се покаят и отслужват молитвата, и дават милостинята закат, тогава те са ваши братя в религията. Разясняваме знаменията на хора проумяващи.</span>
<span data-aaya="12">И ако нарушат клетвите си подир своя обет, и поругаят вашата религия, сражавайте се с водителите на неверието, за да престанат! Няма клетви за тях.</span>
<span data-aaya="13">[О, вярващи] нима не ще се сражавате с хора, които нарушиха своите клетви и възнамеряваха да изгонят Пратеника? Първом те настъпиха срещу вас. Нима се страхувате от тях? Аллах най-много заслужава да се страхувате от Него, ако сте вярващи.</span>
<span data-aaya="14">Сражавайте се с тях! Аллах ще ги накаже с вашите ръце и ще ги опозори, и ще ви помага срещу тях, и ще изцери гърдите на хора вярващи,</span>
<span data-aaya="15">и ще премахне гнева от сърцата им. Аллах приема покаянието на когото пожелае. Аллах е всезнаещ, премъдър.</span>
<span data-aaya="16">Или смятате, че ще бъдете оставени, без Аллах да узнае кои от вас се борят и взимат за довереник само Аллах и Неговия Пратеник, и вярващите? Сведущ е Аллах за вашите дела.</span>
<span data-aaya="17">Съдружаващите нямат право да устройват храмовете на Аллах, свидетелствайки сами за неверието си. На тези делата им са провалени и в Огъня ще пребивават вечно.</span>
<span data-aaya="18">Устройва храмовете на Аллах само онзи, който вярва в Аллах и в Сетния ден, и отслужва молитвата, и дава милостинята закат, и се страхува единствено от Аллах. Тези са напътените.</span>
<span data-aaya="19">Нима смятате, че да снабдяваш поклонниците с вода и да устройваш Свещената джамия, е като да вярваш в Аллах и в Сетния ден, и да се бориш по пътя на Аллах? Те не са равни пред Аллах. Аллах не напътва хората-угнетители.</span>
<span data-aaya="20">Които вярват и се преселят, и се борят по пътя на Аллах чрез своите имоти и души, те са с по-висока степен при Аллах и те са спечелилите.</span>
<span data-aaya="21">Възрадва ги техният Господ с вест за милосърдие от Него и за благоволение, и за Градини, в които ще имат постоянно блаженство,</span>
<span data-aaya="22">там ще пребивават вечно и завинаги. При Аллах има огромна награда.</span>
<span data-aaya="23">О, вярващи, не взимайте за ближни своите бащи и братя, ако са предпочели неверието пред вярата. А които от вас се сближат с тях, те са угнетителите.</span>
<span data-aaya="24">Кажи: “Ако вашите бащи, синове, братя и съпруги, и родът ви, и имоти, които сте придобили, и търговия, за която се плашите от застой, и жилища, които харесвате, са ви по-любими от Аллах и от Неговия Пратеник, и от борба по Неговия път, то чакайте, докато Аллах даде Своята повеля! Аллах не напътва нечестивите хора.</span>
<span data-aaya="25">Аллах ви помогна на много места и в Деня на Хунайн, когато ви възхити вашата многобройност. Ала тя не ви спаси от нищо. И отесня за вас земята, въпреки че е просторна. После обърнахте гръб в бягство.</span>
<span data-aaya="26">После Аллах низпосла успокоението Си на Своя Пратеник и на вярващите. И низпосла воини, които вие не видяхте, и наказа онези, които не повярваха. Това е възмездието за неверниците.</span>
<span data-aaya="27">После Аллах ще приеме покаяние подир това от когото пожелае. Аллах е опрощаващ, милосърден.</span>
<span data-aaya="28">О, вие, които вярвате, съдружаващите са скверност! Да не се приближават до Свещената джамия след тази тяхна година! И ако ви е страх от бедност, Аллах ще ви надбави от Своята благодат, ако пожелае. Аллах е всезнаещ, премъдър.</span>
<span data-aaya="29">Сражавайте се с онези от дарените с Писанието, които не вярват в Аллах и в Сетния ден, и не възбраняват онова, което Аллах и Неговият Пратеник са възбранили, и не изповядват правата вяра - докато не дадат налога [джизя] безусловно и с покорство.</span>
<span data-aaya="30">И рекоха юдеите: “Узайр е синът на Аллах.” И рекоха християните: “Месията е синът на Аллах.” Това те го изричат, приличат в думите на онези, които преди не повярваха. Аллах да ги порази! Как така се подлъгват!</span>
<span data-aaya="31">Те взеха за господари не Аллах, а своите правници и своите монаси, и Месията, сина на Мариам. А им бе повелено да служат само на единствения Бог. Няма друг Бог освен Него. Пречист е Той от онова, което съдружават с Него!</span>
<span data-aaya="32">Искат да угасят светлината на Аллах със словата си, но Аллах приема единствено да засияе в пълнота Неговата светлина, дори неверниците да възненавиждат това.</span>
<span data-aaya="33">Той е, Който проводи Своя Пратеник с напътствието и с правата вяра, за да я въздигне над всички религии, дори съдружаващите да възненавиждат това.</span>
<span data-aaya="34">О, вярващи, мнозина от правниците и монасите изяждат имотите на хората с измама и възпират от пътя на Аллах. Които трупат злато и сребро, и не раздават от него по пътя на Аллах - извести ги за болезнено мъчение</span>
<span data-aaya="35">в Деня, когато то ще бъде нажежено в Огъня на Ада и ще бъдат жигосани с него челата и хълбоците, и гърбовете им. “Това е, което натрупахте за себе си. Вкусете, каквото сте трупали!”</span>
<span data-aaya="36">Броят на месеците при Аллах е дванадесет месеца според повелята на Аллах в деня, когато сътвори небесата и земята. Четири от тях са свещени. Това е правата вяра. Не угнетявайте през тях себе си и всички се сражавайте със съдружаващите, както и те всички се сражават с вас! И знайте, че Аллах е с богобоязливите!</span>
<span data-aaya="37">Отсрочването [на свещените месеци] само увеличава неверието. Неверниците се заблуждават в това - разрешават го в една година и го възбраняват в друга, за да натъкмят броя [на месеците], които Аллах е определил за свещени. Позволяват онова, което Аллах е възбранил. Разкрасено им бе злото на деянията им. Аллах не напътва невярващите хора.</span>
<span data-aaya="38">О, вярващи, какво ви стана, та щом ви се рече: “Устремете се към битка по пътя на Аллах!”, закретахте по земята? Нима предпочетохте земния живот вместо отвъдния? Насладата на земния живот спрямо отвъдния е твърде малка.</span>
<span data-aaya="39">Ако не се устремите към битка, ще ви накаже Той с болезнено мъчение и ще ви замени с друг народ, и не ще Му навредите с нищо. Аллах за всяко нещо има сила.</span>
<span data-aaya="40">Ако вие не му помогнете [на Мухаммад], Аллах вече му помогна, когато неверниците го прогониха - и бе един от двамата, когато бяха в пещерата; когато рече той на своя другар: “Не страдай! Аллах е с нас.” И низпосла Аллах Своето успокоение над него, и го подкрепи с воини, които вие не видяхте, и стори Той словото на неверниците да е най-презряното, а Словото на Аллах - най-възвишеното. Аллах е всемогъщ, премъдър.</span>
<span data-aaya="41">Устремете се към битка и силни, и слаби, и се борете чрез своите имоти и души по пътя на Аллах! Това е най-доброто за вас, ако знаете.</span>
<span data-aaya="42">Ако бе близка печалба и кратко пътуване, щяха да те последват. Но далечен им се видя трудният път и ще се кълнат в Аллах: “Ако можехме, щяхме да излезем заедно с вас.” Те погубват себе си, но Аллах знае, че са лъжци.</span>
<span data-aaya="43">Аллах да те извини [о, Мухаммад]! Защо им разреши [да останат], преди да ти се разкрият онези, които казват истината, и без да си узнал лъжците?</span>
<span data-aaya="44">Онези, които вярват в Аллах и в Сетния ден, не те молят за разрешение да се борят чрез своите имоти и души. Аллах знае богобоязливите.</span>
<span data-aaya="45">А те молят за разрешение само онези, които не вярват в Аллах и в Сетния ден, и се съмняват сърцата им, и в своето съмнение се колебаят.</span>
<span data-aaya="46">А ако искаха да излязат [за битка], щяха да се подготвят за това. Но Аллах възненавидя тяхното намерение и вся у тях леност, и им се рече: “Останете с оставащите!”</span>
<span data-aaya="47">Ако бяха излезли сред вас, щяха да ви надбавят само объркване и щяха да се втурват, целейки смут помежду ви. Някои от вас се вслушват в тях. Аллах знае угнетителите.</span>
<span data-aaya="48">Стремяха се и по-рано към смут и преобръщаха заради теб делата, докато не дойде истината и не се прояви повелята на Аллах, въпреки че те ненавиждат това.</span>
<span data-aaya="49">Сред тях някой казва: “Позволи ми [да остана] и не ме въвличай в изкушение!” А нима те не бяха въвлечени в изкушение? Адът обгръща неверниците.</span>
<span data-aaya="50">Ако те достигне добрина, ги огорчава, а ако те застигне беда, казват: “Навреме се заехме със своето дело.” И се разотиват весели.</span>
<span data-aaya="51">Кажи [о, Мухаммад]: “Ще ни достигне само онова, което Аллах ни е предписал. Той е нашият Покровител. На Аллах да се уповават вярващите!”</span>
<span data-aaya="52">Кажи: “Нима очаквате за нас друго освен една от двете добрини, докато ние очакваме за вас Аллах да ви застигне с мъчение от Него или с нашите ръце? Очаквайте! С вас очакваме и ние!”</span>
<span data-aaya="53">Кажи: “Раздавайте доброволно или по принуда! - Не ще се приеме от вас. Вие сте хора-нечестивци.”</span>
<span data-aaya="54">Пречи да бъдат приети от тях подаянията само това, че не вярват в Аллах и в Неговия Пратеник, и че идват на молитва само лениви и раздават само с нежелание.</span>
<span data-aaya="55">И да не те възхищават имотите им, нито децата им! Аллах иска да ги накаже с това в земния живот. И ще излязат душите им, както са неверници.</span>
<span data-aaya="56">И се кълнат в Аллах, че наистина са от вас, но те не са от вас, а са хора страхливи.</span>
<span data-aaya="57">Ако намерят убежище или пещери, или проход, ще свърнат натам - необуздани.</span>
<span data-aaya="58">Някои сред тях те клеветят заради милостинята. И ако им се даде нещо от нея - те са доволни, а ако не им се даде, ето ги - негодуват!</span>
<span data-aaya="59">А ако ли да бяха доволни от това, което им дари Аллах, и Неговият Пратеник, и кажеха: “Достатъчен ни е Аллах, ще ни дари Аллах от Своята благодат, и Неговият Пратеник... Към Аллах се стремим.”</span>
<span data-aaya="60">Милостинята закат е за бедняците и за нуждаещите се, и за онези, които я събират, и за приобщаването на сърцата [към Исляма], и за [откуп на] робите, и за длъжниците, и за тези по пътя на Аллах, и за пътника [в неволя] - задължение от Аллах. Аллах е всезнаещ, премъдър.</span>
<span data-aaya="61">Сред тях са и онези, които обиждат Пророка и казват: “Той надава ухо за всичко.” Кажи: “Ухо за ваше добро.” Той вярва в Аллах и вярва на вярващите, и е милост за онези от вас, които вярват. А за онези, които обиждат Пратеника на Аллах, за тях има болезнено мъчение.</span>
<span data-aaya="62">Кълнат ви се в Аллах, за да ви угодят. Но Аллах, а и Неговият Пратеник, най-много заслужава на Него да угаждат, ако са вярващи.</span>
<span data-aaya="63">Нима не знаят, че който се противи на Аллах и на Неговия Пратеник, за него е огънят на Ада, там ще пребивава вечно. Това е огромният позор.</span>
<span data-aaya="64">Лицемерите се опасяват да не бъде низпослана против тях сура, която ще извести какво крият в сърцата си. Кажи: “Подигравайте се! Аллах ще изяви онова, от което се опасявате.”</span>
<span data-aaya="65">И ако ги попиташ, непременно ще рекат: “Само бъбрехме и се забавлявахме.” Кажи: “Нима на Аллах и на Неговите знамения, и на Неговия Пратеник сте се подигравали?”</span>
<span data-aaya="66">Не се оправдавайте! Вие станахте неверници, след като бяхте вярващи. Дори да извиним някои от вас, ще накажем други, защото бяха престъпници.</span>
<span data-aaya="67">Лицемерните мъже и жени са едни като други. Те повеляват порицаваното и възбраняват одобряваното, и стискат в ръка. Забравиха Аллах, затова Той ги забрави. Лицемерите са нечестивците.</span>
<span data-aaya="68">Аллах обеща на лицемерните мъже и жени, и на неверниците огъня на Ада, там ще пребивават вечно. Достатъчен им е той. Аллах ги прокле. И за тях има постоянно мъчение,</span>
<span data-aaya="69">както за онези преди вас. Бяха по-силни от вас по мощ и с повече имоти и деца, и се наслаждаваха на своя дял. И вие се наслаждавахте на своя дял, както и онези преди вас се наслаждаваха на своя дял, и затънахте, както и те затънаха. На тези са пропаднали делата им и в земния живот, и в отвъдния. Тези са губещите.</span>
<span data-aaya="70">Не ги ли достигна вестта за онези преди тях - народа на Нух и адитите, и самудяните, и народа на Ибрахим, и жителите на Мадян, и на сринатите селища [на Лут]? Явиха им се пратениците с ясните знаци. Не Аллах ги угнетява, а те сами себе си угнетяват.</span>
<span data-aaya="71">А вярващите мъже и жени са покровители един на друг. Те повеляват одобряваното и възбраняват порицаваното, и отслужват молитвата, и дават милостинята закат, и се покоряват на Аллах и на Неговия Пратеник. Тези Аллах ще помилва. Аллах е всемогъщ, премъдър.</span>
<span data-aaya="72">Аллах обеща на вярващите мъже и жени Градините, сред които реки текат - там ще пребивават вечно, - и приятна обител в Градините на Адн. Благоволението на Аллах е още по-голямо. Това е великото спасение.</span>
<span data-aaya="73">О, Пророче, бори се срещу неверниците и лицемерите, и бъди твърд с тях! Мястото им е Адът. Колко лоша е тази участ!</span>
<span data-aaya="74">В Аллах се кълнат, че не са изрекли, но те изрекоха словата на неверието и станаха неверници, след като бяха отдадени. И се готвеха за онова, което не получиха, и ненавиждаха само защото Аллах - и Неговият Пратеник - ги обогати от Своята благодат. И ако се покаят, ще е най-доброто за тях, а ако се отметнат, Аллах ще ги накаже с болезнено мъчение в земния живот и в отвъдния. И нямат на земята нито покровител, нито избавител.</span>
<span data-aaya="75">Някои от тях дадоха обет пред Аллах: “Ако Той ни дари от Своята благодат, непременно ще даваме милостиня и ще бъдем от праведниците.”</span>
<span data-aaya="76">А когато им дари от Своята благодат, те се скъпяха за нея и се отметнаха, отдръпвайки се.</span>
<span data-aaya="77">Впоследствие Той вложи в сърцата им лицемерие до Деня, в който ще Го срещнат, защото нарушиха пред Аллах онова, което Му обещаха, и защото са лъгали.</span>
<span data-aaya="78">Нима не знаеха, че Аллах знае какво потулват и скришом шепнат, и че Аллах е Всезнаещия тайните?</span>
<span data-aaya="79">Които клеветят и се присмиват на даващите по своя воля милостиня измежду вярващите и онези, които не намират друго да дадат освен своето старание - Аллах им се е присмял и за тях има болезнено мъчение.</span>
<span data-aaya="80">И да молиш [о, Мухаммад] за опрощението им, и да не молиш за него, и седемдесет пъти да молиш за опрощението им, Аллах никога не ще ги опрости. Това е, защото не повярваха в Аллах и в Неговия Пратеник. Аллах не напътва хората-нечестивци.</span>
<span data-aaya="81">Радваха се неизлезлите [за битката], че са останали - противно на Пратеника на Аллах - и възненавиждаха борбата чрез своите имоти и души по пътя на Аллах, и казваха: “Не тръгвайте [на бой] в жегата!” Кажи: “Огънят на Ада е по-горещ!” - ако проумяват.</span>
<span data-aaya="82">Да се смеят малко и да плачат много - възмездие за онова, което придобиха!</span>
<span data-aaya="83">И ако Аллах те върне при част от тях и ти поискат разрешение да излязат, кажи: “Никога не ще излезете с мен и не ще се сражавате заедно с мен срещу враг. Предпочетохте да седите първия път, тъй че си седете с оставащите!”</span>
<span data-aaya="84">И никога не отслужвай молитва за техен покойник, и не стой на гроба му! Те не повярваха в Аллах и в Неговия Пратеник и умряха нечестивци.</span>
<span data-aaya="85">И да не те възхищават имотите и децата им! Аллах иска да ги накаже с това в земния живот. И ще излязат душите им, както са неверници.</span>
<span data-aaya="86">И когато бе низпослана сура: “Повярвайте в Аллах и се борете заедно с Неговия Пратеник!”, хората с богатство измежду им поискаха от теб разрешение и рекоха: “Остави ни да сме със седящите!”</span>
<span data-aaya="87">Предпочетоха да са заедно с оставащите и бяха запечатани сърцата им, та не схващат.</span>
<span data-aaya="88">Ала Пратеника и онези, които вярваха заедно с него, се бореха чрез своите имоти и души. За тези са благата и тези са сполучилите.</span>
<span data-aaya="89">Аллах е приготвил за тях Градините, сред които реки текат, там ще пребивават вечно. Това е великото спасение.</span>
<span data-aaya="90">И дойдоха оправдаващите се измежду бедуините [които не излязоха] да искат разрешение, а останаха онези, които лъжеха Аллах и Неговия Пратеник. Онези от тях, които не повярваха, ще ги сполети болезнено мъчение.</span>
<span data-aaya="91">За слабите, както и за болните и за онези, които не намират какво да дадат, няма притеснение, ако са искрени към Аллах и Неговия Пратеник. За благодетелните няма вина - Аллах е опрощаващ, милосърден</span>
<span data-aaya="92">нито за онези, на които ти рече, когато дойдоха при теб, за да ги откараш: “Не намирам с какво да ви откарам.” И се обърнаха, а очите им - пълни със сълзи от скръб, че не намират какво да дадат.</span>
<span data-aaya="93">Вината е само за онези, които искат разрешение от теб, а са богати. Предпочетоха да са заедно с оставащите и Аллах запечата сърцата им, та не знаят.</span>
<span data-aaya="94">Ще ви се извиняват, когато се върнете [след битката] при тях. Кажи: “Не се извинявайте, никога не ще ви повярваме! Аллах ни съобщи вести за вас. Аллах вижда вашите дела - и Неговият Пратеник. После ще бъдете върнати при Знаещия и скритото, и явното, и Той ще ви съобщи какво сте извършили.”</span>
<span data-aaya="95">Ще ви се кълнат в Аллах, когато се върнете при тях, за да се отдръпнете от тях. Отдръпнете се от тях! Те са скверност. Тяхното място е Адът - възмездие за онова, което са придобили.</span>
<span data-aaya="96">Кълнат ви се, за да бъдете доволни от тях. Но дори вие да сте доволни от тях, Аллах не е доволен от хората-нечестивци.</span>
<span data-aaya="97">Бедуините са най-силни по неверие и лицемерие, и най-склонни да не проумеят границите на онова, което Аллах низпосла на Своя Пратеник. Аллах е всезнаещ, премъдър.</span>
<span data-aaya="98">Някои бедуини приемат онова, което дават, за загуба, и очакват да ви сполетят превратностите. Над тях да е злата превратност! Аллах е всечуващ, всезнаещ.</span>
<span data-aaya="99">А някои бедуини вярват в Аллах и в Сетния ден, и приемат онова, което дават, за приближаване към Аллах и към зова от Пратеника. То наистина е приближаване. Ще ги въведе Аллах в Своето милосърдие. Аллах е опрощаващ, милосърден.</span>
<span data-aaya="100">Най-предните, първите от преселниците и помощниците, и онези, които ги следват с добрина... Аллах е доволен от тях и те са доволни от Него. Той е приготвил за тях Градините, сред които реки текат, там ще пребивават вечно и завинаги. Това е великото спасение.</span>
<span data-aaya="101">И сред онези от бедуините, които са около вас, има лицемери. И сред жителите на ал-Медина има упорстващи в лицемерието, които ти не знаеш, а Ние ги знаем. Ще ги мъчим два пъти, после ще бъдат върнати към огромно мъчение.</span>
<span data-aaya="102">И други, които си признават греховете... Смесиха доброто деяние с друго - зло. Аллах ще им приеме покаянието. Аллах е опрощаващ, милосърден.</span>
<span data-aaya="103">Вземи от техните имоти милостиня, за да се пречистят с нея и да им се въздаде! И се моли за тях! Твоята молитва е успокоение за тях. Аллах е всечуващ, всезнаещ.</span>
<span data-aaya="104">Не знаеха ли, че Той, Аллах, приема покаянието от Своите раби и взима подаянията, и че Той, Аллах, е Приемащия покаянието, Милосърдния?</span>
<span data-aaya="105">И кажи: “Работете! Аллах вижда вашите дела - и Неговият Пратеник, и вярващите. И ще бъдете върнати при Знаещия скритото и явното, и ще ви извести какво сте вършили.</span>
<span data-aaya="106">А други [от неизлезлите за битка] са получили отсрочка за решението на Аллах - или ще ги накаже, или ще приеме покаянието им. Аллах е всезнаещ, премъдър.</span>
<span data-aaya="107">А онези, които построиха джамия с цел вреда и неверие, и разединение сред вярващите, и изчакване на онзи, който преди воюваше срещу Аллах и Неговия Пратеник, непременно ще се кълнат: “Искахме само доброто.” Аллах е свидетел, че са лъжци.</span>
<span data-aaya="108">Не влизай в нея никога! Джамията [Кубаа], основана върху богобоязливостта от първия ден, е по-достойна да влизаш в нея. Там има хора, които обичат да се пречистват. Аллах обича пречистващите се.</span>
<span data-aaya="109">Дали онзи, който основава постройката си върху боязън и благоволение пред Аллах, е по-добър, или онзи, който основава постройката си накрай ронлива стръмнина и рухва с нея в огъня на Ада? Аллах не напътва хората-угнетители.</span>
<span data-aaya="110">Постройката, която са изградили, оставя съмнение в сърцата им, докато те се пръснат. Аллах е всезнаещ, премъдър.</span>
<span data-aaya="111">Аллах изкупи от вярващите душите и имотите им. Сражават се по пътя на Аллах, убиват и биват убивани, за да е техен Раят - Негово истинно обещание, дадено в Тората, Евангелието и Корана. А кой е по-верен в своето обещание от Аллах? Радвайте се на размяната, която направихте с Него! Това е великото спасение.</span>
<span data-aaya="112">И благовествай вярващите, които се разкайват, служат Нему, възхваляват Го, говеят, покланят се, свеждат чела до земята в суджуд, повеляват одобряваното и възбраняват порицаваното, и спазват границите на Аллах!</span>
<span data-aaya="113">Не подобава на Пророка и на вярващите да молят прошка за съдружаващите, дори да са роднини, след като им стана ясно, че те са обитателите на Ада.</span>
<span data-aaya="114">Молбата на Ибрахим за опрощение на баща му бе само обещание, което той му бе дал. А когато му се изясни, че е враг на Аллах, той се отрече от него. Ибрахим бе умоляващ, благ.</span>
<span data-aaya="115">Аллах никога не заблуждава хора след тяхното напътване, докато не им изясни от какво да се боят. Аллах всяко нещо знае.</span>
<span data-aaya="116">На Аллах принадлежи владението на небесата и на земята. Той съживява и Той умъртвява. Нямате освен Аллах нито покровител, нито избавител.</span>
<span data-aaya="117">Аллах прие покаянието на Пророка, преселниците и помощниците, които го последваха в тежкия час, след като едва не се отклониха сърцата на група от тях. После Той прие покаянието им. Наистина към тях Той е състрадателен, милосърден.</span>
<span data-aaya="118">И към тримата, които не излязоха [за битката]... Докато отесня за тях земята, макар и просторна, и душите им отесняха, и се убедиха, че няма избавление от Аллах, освен при Него. После Той се смили над тях, за да се покаят. Той, Аллах, е Приемащия покаянието, Милосърдния.</span>
<span data-aaya="119">О, вярващи, бойте се от Аллах и бъдете с правдивите!</span>
<span data-aaya="120">Не бива жителите на ал-Медина и онези от бедуините, които са около тях, да не излязат с Пратеника на Аллах, нито да предпочитат себе си пред него. Това е, защото всякога щом ги сполети жажда или умора, или глад по пътя на Аллах, или направят дори и стъпка, която да гневи неверниците, или се сдобият с победа над враг, ще им се запише като праведно деяние. Аллах не погубва наградата на благодетелните.</span>
<span data-aaya="121">И малко да дадат, и много да дадат, и долина да прекосят, ще им се запише, за да им въздаде Аллах най-доброто за онова, което са вършили.</span>
<span data-aaya="122">И не бива вярващите да тръгват на бой вкупом. По една част от всяка тяхна група да се заеме с изучаване на религията, за да увещава народа си, когато се върне при него, та да се предпазят!</span>
<span data-aaya="123">О, вярващи, сражавайте се с неверниците, които са ви наблизо, и нека намерят твърдост у вас! И знайте, че Аллах е с богобоязливите!</span>
<span data-aaya="124">И когато се низпослава сура, някои от тях казват: “На кого от вас тази ще увеличи вярата?” А на тези, които вярват, тя увеличава вярата и се радват.</span>
<span data-aaya="125">А на тези, в чиито сърца има болест, тя увеличава скверността им с още скверност и умират като неверници.</span>
<span data-aaya="126">Не виждат ли, че ги подлагат на изпитание всяка година един или два пъти? После нито се разкайват, нито се поучават.</span>
<span data-aaya="127">И когато се низпослава сура срещу лицемерите, те се споглеждат един друг: “Вижда ли ви някой?” После се отклоняват. Аллах отклонява сърцата им, защото са хора непроумяващи.</span>
<span data-aaya="128">Дойде вече Пратеник при вас измежду вас самите. Тежко е за него вашето затруднение, загрижен е за вас, към вярващите е състрадателен, милосърден.</span>
<span data-aaya="129">А отметнат ли се, кажи: “Достатъчен ми е Аллах! Няма друг Бог освен Него! На Него се уповавам. Той е Господът на великия Трон.”</span>
</section>
<section data-sura="10">
<span data-name>سُوۡرَةُ يُوۡنُسَ</span>
<span data-aaya="1">Алиф. Лам. Ра. Тези са знаменията на мъдрата Книга.</span>
<span data-aaya="2">Нима е странно за хората, че на мъж измежду тях дадохме откровение: “Увещавай хората и благовествай вярващите, че за тях има въздигнато място при техния Господ!” Неверниците рекоха: “Този е явен магьосник.”</span>
<span data-aaya="3">Вашият Господ е Аллах, Който сътвори небесата и земята в шест дена. После се въздигна [безподобен] Той на Трона, управлявайки делата. Никой не се застъпва без Неговото позволение. Това е Аллах, вашият Господ! На Него служете! Не ще ли се поучите?</span>
<span data-aaya="4">При Него ще се завърнете всички - истинно обещание от Аллах. Той начева сътворяването, после го повтаря, за да награди със справедливост онези, които вярват и вършат праведни дела. А онези, които са неверници - за тях има вряща вода да пият и болезнено мъчение заради тяхното неверие.</span>
<span data-aaya="5">Той е, Който стори слънцето блясък и луната - сияние, и я отмери по фази, за да знаете броя на годините и изчислението. Аллах сътвори това само с мъдрост. Той разяснява знаменията на хора знаещи.</span>
<span data-aaya="6">Наистина в промяната на нощта и деня, и в сътвореното от Аллах на небесата и на земята има знамения за хора богобоязливи.</span>
<span data-aaya="7">А които не допускат, че ще Ни срещнат и се задоволяват със земния живот, и намират успокоение в него, и които към Нашите знамения са нехайни</span>
<span data-aaya="8">на тези мястото им е Огънят заради онова, което са придобили.</span>
<span data-aaya="9">Които вярват и вършат праведни дела - техният Господ ще ги напъти заради тяхната вяра. Ще текат сред тях реките в Градините на блаженството.</span>
<span data-aaya="10">Зовът им там ще бъде: “Пречист си Ти, о, Аллах!”, а поздравът им там ще бъде: “Мир!”, а краят на зова им ще бъде: “Слава на Аллах, Господа на световете!”</span>
<span data-aaya="11">И ако Аллах избързваше със злината за хората, както те бързат за добрината, вече щеше да им е приключен срокът. Но оставяме онези, които не допускат, че ще ни срещнат, в тяхната престъпност да се лутат.</span>
<span data-aaya="12">И ако беда засегне човек, той Ни зове на хълбок или седнал, или прав. А щом снемем от него бедата му, отминава, сякаш не Ни е зовял заради бедата, която го е засегнала. Така бе разкрасено за престъпващите онова, което вършат.</span>
<span data-aaya="13">И вече погубихме поколенията преди вас, когато угнетяваха, и техните пратеници им донасяха ясните знаци, а те не вярваха. Така въздаваме на престъпните хора.</span>
<span data-aaya="14">После ви сторихме наместници на земята подир тях, за да видим как постъпвате.</span>
<span data-aaya="15">И когато им бъдат четени Нашите ясни знамения, онези, които не допускаха, че ще ни срещнат, казват: “Донеси друг Коран, а не този, или го промени!” Кажи: “Нямам право да го променям по собствена воля. Следвам само онова, което ми е разкрито. Страхувам се, ако се възпротивя на своя Господ, от мъчение във великия Ден.”</span>
<span data-aaya="16">Кажи: “Ако Аллах пожелаеше, не бих ви го чел и Той не би ви дал знание за него. Прекарах между вас цял един живот преди него. Нима не проумявате?”</span>
<span data-aaya="17">И кой е по-голям угнетител от онзи, който измисля лъжа за Аллах или взима за лъжа Неговите знамения? Престъпниците никога не ще сполучат.</span>
<span data-aaya="18">И служат не на Аллах, а на онова, което нито им вреди, нито им помага, и казват: “Тези са нашите застъпници пред Аллах.” Кажи: “Нима ще известите Аллах за нещо, както на небесата, така и на земята, което Той да не знае? Пречист е Той, превисоко е над онова, с което Го съдружават!</span>
<span data-aaya="19">Хората бяха само една общност, но се разделиха. И ако нямаше предишно слово от твоя Господ, щеше да е отсъдено между тях онова, по което са в разногласие.</span>
<span data-aaya="20">И казват: “Защо не му бе низпослано знамение от неговия Господ?” Кажи [о, Мухаммад]: “Неведомото принадлежи единствено на Аллах. Чакайте! И аз чакам с вас.”</span>
<span data-aaya="21">И щом дадем на хората да вкусят милост след беда, която ги е засегнала, ето ги - лукавстват спрямо Нашите знамения! Кажи: “Аллах е най-бърз в промисъла. Нашите пратеници [ангели] записват какво лукавствате.”</span>
<span data-aaya="22">Той е, Който ви придвижва по суша и море. Когато сте на кораби и се носят с хората при попътен вятър, и те му се радват, връхлита ги бурен вятър и вълните ги връхлитат от всички страни, и мислейки, че са обградени, зоват Аллах, предани Нему в религията: “Избавиш ли ни от това, непременно ще сме от признателните!”</span>
<span data-aaya="23">А щом ги избави, ето ги - сеят развала по земята в безправие! О, хора, вашата развала е срещу самите вас. Наслаждавайте се на земния живот! После при Нас е вашето завръщане и ще ви известим какво сте вършили.</span>
<span data-aaya="24">Земният живот прилича на вода, която сме излели от небето и с нея по земята изникват растенията за препитание на хората и на добитъка. Когато земята получи своята украса и се окичи, и обитателите й помислят, че имат власт над нея, идва Нашата повеля нощем или денем и я опустошаваме, сякаш довчера не е била цветуща. Така разясняваме знаменията на хора мислещи.</span>
<span data-aaya="25">Аллах призовава към Дома на мира и насочва когото пожелае по правия път.</span>
<span data-aaya="26">Благодетелните ще имат Най-прекрасното, и дори повече, и не ще почерни техните лица нито прах, нито унижение. Те са обитателите на Рая, там ще пребивават вечно.</span>
<span data-aaya="27">А които са придобили злини - възмездието за злина е също такава, и ще ги почерни унижение. Никой не ще ги защити от Аллах. Сякаш лицата им са покрити с късове тъмна нощ. Те са обитателите на Огъня, там ще пребивават вечно.</span>
<span data-aaya="28">В Деня, когато ще ги съберем всички, после ще речем на онези, които съдружаваха: “Останете по местата си, вие и вашите съдружници!” И ще ги разделим, а съдружниците им ще кажат: “Не на нас служехте вие!</span>
<span data-aaya="29">Достатъчен е Аллах за свидетел между нас и вас. Бяхме в неведение за вашето служене.”</span>
<span data-aaya="30">Там всяка душа ще изпита предишните си деяния. И ще бъдат върнати при Аллах, истинския им Покровител, и ще изчезне от тях онова, което са измисляли.</span>
<span data-aaya="31">Кажи: “Кой ви дава препитание от небето и от земята? Или кой владее слуха и зрението? И кой изважда живото от мъртвото, и изважда мъртвото от живото? И кой управлява делото?” Ще рекат: “Аллах!” Кажи: “А нима не се боите?”</span>
<span data-aaya="32">Това е Аллах, вашият истински Господ. И какво друго има извън истината освен заблудата? Как сте отклонявани!</span>
<span data-aaya="33">Така се потвърди Словото на твоя Господ за онези, които са нечестивци, че те не ще вярват.</span>
<span data-aaya="34">Кажи: “Има ли сред съдружаваните от вас някой, който да начене творението, после да го повтори?” Кажи: “Аллах начева творението, после го повтаря. Как сте подлъгани!”</span>
<span data-aaya="35">Кажи: “Има ли сред съдружаваните от вас някой, който да напътва към истината?” Кажи: “Аллах напътва към истината. И кой е по-достоен да бъде следван - който напътва към истината, или който не напътва, освен ако не е напътен? Какво ви е, как отсъждате?”</span>
<span data-aaya="36">Повечето от тях следват само догадки. Догадката с нищо не замества истината. Аллах знае вашите дела.</span>
<span data-aaya="37">Този Коран не може да е откровение от друг освен от Аллах - в потвърждение на онова преди него и за разяснение на Писанието - няма съмнение в него! - от Господа на световете.</span>
<span data-aaya="38">Или казват [за Мухаммад]: “Той го е измислил.” Кажи: “Донесете една сура подобна на неговите и призовете когото можете освен Аллах, ако говорите истината!”</span>
<span data-aaya="39">Да, взимат за лъжа знанието, което не обхващат и още не е дошло при тях неговото тълкуване. Така го взимаха за лъжа и онези преди тях. Виж какъв е краят на угнетителите!</span>
<span data-aaya="40">Някои от тях вярват в него и някои от тях не вярват в него. А твоят Господ най-добре знае сеещите развала.</span>
<span data-aaya="41">И ако те взимат за лъжец, кажи: “Моето дело е за мен, а вашето дело е за вас. Не сте отговорни за това, което върша, и аз не съм отговорен за това, което вие вършите.”</span>
<span data-aaya="42">Някои от тях се вслушват в теб, ала нима ти ще накараш глухите да чуят, ако не проумяват?</span>
<span data-aaya="43">И някои от тях гледат към теб, ала нима ще напътиш слепците, ако не съзират?</span>
<span data-aaya="44">Аллах не угнетява хората с нищо, а хората сами себе си угнетяват.</span>
<span data-aaya="45">В Деня, когато Той ще ги събере, сякаш са се забавили само един час от деня, те ще се познаят помежду си. Губят онези, които взимат за лъжа срещата с Аллах. И не са напътени.</span>
<span data-aaya="46">И да ти покажем част от онова [наказание], което им обещахме, или да те приберем, към Нас е тяхното завръщане. Свидетел е Аллах на онова, което вършат.</span>
<span data-aaya="47">За всяка общност имаше пратеник. И когато идваше техният пратеник, се отсъждаше помежду им със справедливост, без да бъдат угнетявани.</span>
<span data-aaya="48">И казват: “Кога [ще се сбъдне] това обещание, ако говорите истината?”</span>
<span data-aaya="49">Кажи: “Нито мога да навредя, нито да си помогна, освен ако Аллах пожелае. За всяка общност има срок. И щом срокът им дойде, и с миг дори не ще го забавят, и не ще го изпреварят.”</span>
<span data-aaya="50">Кажи: “Какво мислите, ако Неговото мъчение дойде при вас нощем или денем? Какво ще ускорят от него престъпниците?”</span>
<span data-aaya="51">Нима после, когато се случи, ще повярвате в Него? [Тогава ще ви се каже:] “Сега ли? А искахте да го ускорите.”</span>
<span data-aaya="52">После ще се каже на угнетителите: “Вкусете вечното мъчение! Нима ще ви се въздаде за друго освен за онова, което сте придобили?”</span>
<span data-aaya="53">Искат да ги известиш истина ли е това. Кажи: “Да, кълна се в своя Господ, истина е то и не можете да го възпрете.”</span>
<span data-aaya="54">И ако всеки, който е угнетител, притежаваше всичко на земята, щеше да се откупва с него. И ще скрият разкаянието, щом видят мъчението. И ще се отсъди между тях със справедливост, и не ще бъдат угнетени.</span>
<span data-aaya="55">Да, на Аллах е всичко на небесата и на земята. Да, обещанието на Аллах е истина. Ала повечето от тях не знаят.</span>
<span data-aaya="56">Той съживява и Той умъртвява, и при Него ще бъдете върнати.</span>
<span data-aaya="57">О, хора, при вас дойде поучение от вашия Господ и изцеление на онова, което е в гърдите, и напътствие, и милосърдие за вярващите.</span>
<span data-aaya="58">Кажи: “С благодатта на Аллах и с Неговото милосърдие, с това нека ликуват! То е по-добро от това, което трупат.”</span>
<span data-aaya="59">Кажи: “Виждате ли какво препитание ви низпосла Аллах, а сторихте от него възбранено и позволено?” Кажи: “Аллах ли ви позволи, или за Аллах измисляте?”</span>
<span data-aaya="60">И какво предполагат за Деня на възкресението онези, които измислят лъжа за Аллах? Аллах е владетел на благодат за хората, ала повечето от тях са непризнателни.</span>
<span data-aaya="61">С каквото и да се заемеш, и да четеш за него от Корана, и каквато и работа да вършите, над вас Ние сме свидетели, още щом навлезете в него. И нищо не убягва от твоя Господ, дори и с тежест на прашинка, както на земята, така и на небето, нито по-малко от това, нито по-голямо, без да е в ясна книга.</span>
<span data-aaya="62">Да, за приближените на Аллах не ще има страх и не ще скърбят.</span>
<span data-aaya="63">Които вярват и са богобоязливи</span>
<span data-aaya="64">за тях е радостната вест в земния живот и в отвъдния. Неизменни са Словата на Аллах. Това е великото спасение.</span>
<span data-aaya="65">И да не те натъжават думите им! Мощта принадлежи всецяло на Аллах. Той е Всечуващия, Всезнаещия.</span>
<span data-aaya="66">Да, на Аллах са всички на небесата и всички на земята. И какво следват онези, които зоват съдружници вместо Аллах? Следват единствено догадката и само предполагат.</span>
<span data-aaya="67">Той е, Който стори за вас нощта, за да почивате в нея, и деня - светъл. В това има знамения за хора чуващи.</span>
<span data-aaya="68">Рекоха: “Аллах се сдоби със син.” Пречист е Той! Той е Пребогатия. Негово е всичко на небесата и всичко на земята. Нямате довод за това. Нима говорите за Аллах, каквото не знаете?</span>
<span data-aaya="69">Кажи: “Които измислят лъжа за Аллах, те не ще сполучат.”</span>
<span data-aaya="70">Някаква наслада имат в земния живот, после към Нас е завръщането им, после ще ги накараме да вкусят суровото мъчение заради тяхното неверие.</span>
<span data-aaya="71">И им прочети вестта за Нух! Когато каза на своя народ: “О, народе мой, ако ви тежат моят престой и моето напомняне за знаменията на Аллах, то на Аллах аз се уповавам. Съберете се с вашите съдружници, после си изяснете вашето дело, после отсъдете за мен и не ми давайте отсрочка!</span>
<span data-aaya="72">И да се отвърнете, аз не съм търсил отплата от вас. Моята отплата е единствено от Аллах. И ми бе повелено да съм отдаден Нему.”</span>
<span data-aaya="73">И го взеха за лъжец, и спасихме него и онези, които бяха с него в Ковчега, и ги сторихме наследници. И издавихме онези, които взеха за лъжа Нашите знамения. И виж какъв е краят на предупредените!</span>
<span data-aaya="74">После изпратихме подир него пратеници при техните народи и дойдоха при тях с ясните знаци, но не искаха да повярват в онова, което преди взимаха за лъжа. Така запечатваме сърцата на престъпващите.</span>
<span data-aaya="75">После изпратихме подир тях Муса и Харун с Нашите знамения при Фараона и знатните му хора, но се възгордяха и бяха престъпни хора.</span>
<span data-aaya="76">И когато дойде при тях истината от Нас, казаха: “Това е явна магия.”</span>
<span data-aaya="77">Муса каза: “Нима така говорите за истината, когато тя дойде при вас? Нима е магия? Не ще сполучат магьосниците.”</span>
<span data-aaya="78">Казаха: “Нима дойде при нас, за да ни отлъчиш от онова, с което заварихме предците си, и да е за двама ви [о, Муса и Харун] величието по земята? Не ви вярваме.”</span>
<span data-aaya="79">И каза Фараонът: “Доведете ми всички знаещи магьосници!”</span>
<span data-aaya="80">И когато магьосниците дойдоха, Муса им каза: “Мятайте, каквото ще мятате!”</span>
<span data-aaya="81">И когато метнаха, Муса каза: “Магията е това, което вие донесохте. Аллах ще я провали. Аллах никога не поправя делата на сеещите развала.</span>
<span data-aaya="82">И утвърждава Аллах истината със Своите Слова, дори престъпниците да възненавиждат това.”</span>
<span data-aaya="83">Но поради страх от мъчението на Фараона и знатните му хора, на Муса повярваха само малцина от неговия народ. Фараонът бе надменен на земята и бе от престъпващите.</span>
<span data-aaya="84">И каза Муса: “О, народе мой, щом вярвате в Аллах, на Него се уповавайте, ако сте отдадени Нему!”</span>
<span data-aaya="85">И казаха: “На Аллах се уповаваме. Господи наш, не сторвай от нас изкушение за угнетяващите хора!</span>
<span data-aaya="86">И спаси ни със Своето милосърдие от невярващите хора!”</span>
<span data-aaya="87">И повелихме на Муса и брат му: “Вземете домове за своя народ в Египет и сторете домовете си места за поклонение, и отслужвайте молитвата - и благовествай вярващите!”</span>
<span data-aaya="88">И каза Муса: “Господи наш, Ти даде на Фараона и на знатните му хора украса и имоти в земния живот. Господи, те отклоняват от Твоя път. Господи, заличи имотите им и вкорави сърцата им, и да не повярват, докато не видят болезненото мъчение!”</span>
<span data-aaya="89">Каза: “Откликна се вече на вашия зов. Стойте на правия път и не следвайте пътя на онези, които не знаят!”</span>
<span data-aaya="90">И преведохме синовете на Исраил през морето, а Фараонът и войските му ги преследваха с гнет и вражда. А когато ги настигна потопът, каза: “Вече повярвах, че няма друг бог освен Онзи, в Когото повярваха синовете на Исраил, и съм сред отдадените Нему!”</span>
<span data-aaya="91">Сега ли? А се възпротиви ти преди и бе от сеещите развала.</span>
<span data-aaya="92">Днес спасяваме твоето тяло, за да бъдеш знамение за онези след теб. Ала мнозина от хората са нехайни към Нашите знамения.</span>
<span data-aaya="93">И настанихме синовете на Исраил в обител на правдата, и им дадохме препитание от благините. И не изпаднаха в разногласие, докато при тях не дойде знанието. В Деня на възкресението твоят Господ ще отсъди помежду им за онова, по което бяха в разногласие.</span>
<span data-aaya="94">И ако се съмняваш в онова, което ти низпослахме [о, Мухаммад], питай четящите Писанието преди теб! При теб вече дойде истината от твоя Господ. И не бъди от съмняващите се!</span>
<span data-aaya="95">И не бъди от онези, които взимат за лъжа знаменията на Аллах, за да не бъдеш от губещите!</span>
<span data-aaya="96">Онези, спрямо които се потвърди словото на твоя Господ, не ще повярват,</span>
<span data-aaya="97">дори при тях да дойде всякакво знамение, докато не видят болезненото мъчение.</span>
<span data-aaya="98">Нима имаше друго селище, което да е повярвало и да му е донесла полза неговата вяра, освен народа на Юнус? Щом повярваха, снехме от тях позорното мъчение в земния живот и им дадохме да се наслаждават до време.</span>
<span data-aaya="99">И ако твоят Господ пожелаеше, на земята щяха да повярват всички до един. Нима ти ще принудиш хората да повярват?</span>
<span data-aaya="100">Никой не ще повярва иначе освен с позволението на Аллах. Той ще остави в заблуда онези, които не разсъждават.</span>
<span data-aaya="101">Кажи: “Погледнете какво има на небесата и на земята!” Но знаменията и предупредителите не ще избавят хора невярващи.</span>
<span data-aaya="102">Нима очакват дни, различни от тези на отминалите преди тях? Кажи: “Чакайте! И аз чакам с вас.”</span>
<span data-aaya="103">После спасяваме Нашите пратеници и онези, които са повярвали. Така Наш дълг е да спасяваме вярващите.</span>
<span data-aaya="104">Кажи [о, Мухаммад]: “О, хора, ако се съмнявате в моята религия, то аз не ще служа на онези, на които вие служите вместо на Аллах, а ще служа на Аллах, Който ви прибира душите. И ми бе повелено да съм от вярващите.”</span>
<span data-aaya="105">И обърни лице към религията правоверен, и никога не бъди от съдружаващите!</span>
<span data-aaya="106">И не зови вместо Аллах онова, което нито ти помага, нито ти вреди! А сториш ли го, тогава наистина си от угнетителите.</span>
<span data-aaya="107">И ако Аллах те засегне с вреда, не ще я отмени друг освен Него. И ако ти иска добро, никой не ще отклони Неговата благодат. Настига Той с нея когото пожелае от Своите раби. Той е Опрощаващия, Милосърдния.</span>
<span data-aaya="108">Кажи: “О, хора, вече дойде при вас истината от вашия Господ. И който се е напътил, единствено за себе си се напътва, а който се е заблудил, само в свой ущърб се заблуждава. И не съм над вас покровител.”</span>
<span data-aaya="109">И следвай, каквото ти се разкрива, и бъди търпелив, додето Аллах отсъди! Той е Най-добрият съдник.</span>
</section>
<section data-sura="11">
<span data-name>سُوۡرَةُ هُوۡدٍ</span>
<span data-aaya="1">Алиф. Лам. Ра. Книга, знаменията на която бяха утвърдени, после разяснени от премъдър, сведущ,</span>
<span data-aaya="2">за да служите единствено на Аллах - аз съм за вас предупредител и благовестител от Него</span>
<span data-aaya="3">и да молите за опрощение своя Господ. Сетне се покайте пред Него, Той ще ви зарадва с хубава наслада за определен срок и ще даде на всеки, сторил благо, заслужената благодат. А ако се отвърнете - страх ме е за вас от мъчение в големия Ден.</span>
<span data-aaya="4">При Аллах е вашето завръщане. Той за всяко нещо има сила.</span>
<span data-aaya="5">Ето, свиват гръд, за да се потулят от Него. Ето, и когато се покриват с дрехите си, Той знае какво спотайват и какво показват. Той знае всичко скрито в гърдите.</span>
<span data-aaya="6">И няма по земята твар, препитанието на която да не е от Аллах. Той знае нейното обиталище и хранилище. Всичко е в ясна книга.</span>
<span data-aaya="7">Той е, Който сътвори небесата и земята в шест дни, и Неговият Престол бе върху водата, за да ви изпита кой от вас е по-добър по деяние. И ако кажеш: “Ще бъдете възкресени след смъртта”, онези, които не вярват, непременно ще рекат: “Това е само явна магия.”</span>
<span data-aaya="8">А ако забавим за тях мъчението до определено време, непременно ще рекат: “Какво го задържа?” В Деня, когато дойде при тях, то наистина не ще бъде отклонено и ще ги обгърне онова, на което са се присмивали.</span>
<span data-aaya="9">И ако дадем на човека да вкуси милост от Нас, а после му я отнемем, той е отчаян, непризнателен.</span>
<span data-aaya="10">И ако му дадем да вкуси благодат след беда, която го е засегнала, казва: “Отидоха си злините от мен” и е радостен, самохвалец,</span>
<span data-aaya="11">освен онези, които са търпеливи и вършат праведни дела. За тях има опрощение и голяма награда.</span>
<span data-aaya="12">Може и да си склонен към изоставяне на част от онова, което ти е разкрито и да се свива сърцето ти, че ще рекат: “Защо не му бе спуснато съкровище или не дойде заедно с него ангел?” - ти си само предупредител, Аллах се разпорежда с всяко нещо.</span>
<span data-aaya="13">Или казват: “Той си го е измислил.” Кажи: “Донесете десет сури подобни на неговите - измислени - и позовете когото можете, освен Аллах, ако говорите истината!</span>
<span data-aaya="14">И ако не ви откликнат, знайте, че той бе низпослан само със знанието на Аллах и че няма друг бог освен Него! Няма ли да се отдадете Нему?”</span>
<span data-aaya="15">Които желаят земния живот и неговата украса, през него ще им изплатим за деянията. И не ще бъдат ощетени през него.</span>
<span data-aaya="16">Тези са, които в отвъдния живот ще имат само Огъня и ще се провали, каквото са сторили [на земята], и ще е напразно, каквото са вършили.</span>
<span data-aaya="17">Нима е такъв онзи, който има ясен знак от своя Господ и му го чете свидетел от Него? Предхождаше го Книгата на Муса - водител и милост. Тези вярват в него. А който от съюзените племена не вярва в него, обещан му е Огънят. Не се съмнявай в него [о, Мухаммад]! Той е истината от твоя Господ, ала повечето хора не вярват.</span>
<span data-aaya="18">И кой е по-голям угнетител от онзи, който измисля лъжа за Аллах? Тези ще бъдат доведени при техния Господ и свидетелите ще рекат: “Тези са, които лъжеха за своя Господ.” Да, проклятието на Аллах е над угнетителите,</span>
<span data-aaya="19">които възпират от пътя на Аллах, стремят се да изкривят пътя и отвъдния живот отричат.</span>
<span data-aaya="20">Те са безсилни на земята и нямат покровители, освен Аллах. На тях ще им се удвои мъчението. Те не са могли да чуят и не са видели.</span>
<span data-aaya="21">Тези са, които себе си погубиха и се скри от тях онова, което измисляха.</span>
<span data-aaya="22">Без съмнение, в отвъдния живот те са най-губещите.</span>
<span data-aaya="23">Но които вярват и вършат праведни дела, и се смиряват пред своя Господ, тези са обитателите на Рая - там ще пребивават вечно.</span>
<span data-aaya="24">Двете групи приличат на слепия и глухия, и на зрящия и чуващия. Нима те са еднакви при сравнение? И не ще ли се поучите?</span>
<span data-aaya="25">И изпратихме Нух при неговия народ: “Аз съм за вас явен предупредител,</span>
<span data-aaya="26">за да не служите на друг освен на Аллах. Страхувам се за вас от мъчение в болезнения Ден.”</span>
<span data-aaya="27">Знатните от народа му, които бяха неверници, казаха: “Виждаме, че си само човек като нас и виждаме, че сред нас те следват само най-презрените, с прибързано мнение. И не виждаме да ни превъзхождате. Дори ви мислим за лъжци.”</span>
<span data-aaya="28">Рече: “О, народе мой, ако имам ясен знак от моя Господ и ми е дал от Себе Си милост, скрита за вас, смятате ли, че ще ви я натрапим, щом й се противите?</span>
<span data-aaya="29">О, народе мой, не искам от вас богатство за това. Моята награда е единствено от Аллах. И не ще прогоня онези, които вярват. Наистина те ще срещнат своя Господ. Ала виждам, че сте хора невежи.</span>
<span data-aaya="30">О, народе мой, кой ще ме защити от [наказанието на] Аллах, ако ги прогоня? И не ще ли се поучите?</span>
<span data-aaya="31">И не ви казвам: “При мен са съкровищниците на Аллах.”, нито: “Зная неведомото”; и не казвам: “Аз съм ангел”; и не казвам на онези, които са презрени във вашите очи, че Аллах не ще им даде благо. Аллах най-добре знае какво имат в душите си. Иначе да съм от угнетителите.”</span>
<span data-aaya="32">Казаха: “О, Нух, ти спореше с нас и все повече ни оспорваш, донеси ни онова, с което ни заплашваш, ако говориш истината!”</span>
<span data-aaya="33">Каза: “Само Аллах може да ви го донесе, ако пожелае. А вие сте безсилни.</span>
<span data-aaya="34">И не ще ви помогне моят съвет, ако искам да ви посъветвам, ако Аллах иска да ви унищожи. Той е вашият Господ и при Него ще бъдете върнати.”</span>
<span data-aaya="35">Или казват: “Той го е измислил.” Кажи: “Ако аз съм го измислил, над мен е моят грях и съм невинен за онова, в което вие престъпвате.”</span>
<span data-aaya="36">И бе разкрито на Нух: “Ще вярва измежду твоя народ само онзи, който вече е повярвал. Не се опечалявай заради онова, което са извършили!</span>
<span data-aaya="37">И направи Ковчега пред Нашите Очи и с Нашето откровение, и не Ми говори за угнетителите! Те ще бъдат издавени.”</span>
<span data-aaya="38">И правеше той Ковчега, и всякога, щом край него минаваха знатни от неговия народ, подиграваха го. Рече: “Щом се подигравате с нас, и ние ще ви се подиграваме, както и вие се подигравате.</span>
<span data-aaya="39">И ще узнаете при кого ще дойде позорящо го мъчение, и ще го сполети постоянно мъчение.”</span>
<span data-aaya="40">Когато дойде Нашата повеля и кипна пещта, рекохме: “Натовари в него от всичко по чифт, и своето семейство, освен онези, за които имаше слово отпреди, и всеки, който е вярвал.” А вярваха заедно с него само малцина.</span>
<span data-aaya="41">И рече: “Качете се в него! В името на Аллах той ще плава и ще се закотви. Моят Господ е опрощаващ, милосърден.”</span>
<span data-aaya="42">И заплава с тях по вълни като планини, и призова Нух своя син, който се бе отлъчил: “Сине мой, качи се с нас и не бъди с неверниците!”</span>
<span data-aaya="43">Рече [синът]: “Ще се приютя на планина, която ще ме защити от водата.” Рече: “Няма днес защитник от повелята на Аллах, освен за онзи, когото Той помилва.” И ги разделиха вълните, и бе от удавените.</span>
<span data-aaya="44">И бе речено: “О, земя, погълни своята вода!” и “О, небе, престани!” И спадна водата. И се изпълни повелята. И [Ковчегът] заседна върху [планината] ал-Джуди. И бе речено: “Гибел за хората-угнетители!”</span>
<span data-aaya="45">И позова Нух своя Господ, и рече: “Господи, синът ми е от моето семейство. Твоето обещание винаги е истина. Ти си Най-мъдрият Съдник.”</span>
<span data-aaya="46">Рече [Аллах]: “О, Нух, той [вече] не е от твоето семейство. Неговото деяние не е праведно. И не Ме питай за това, за което нямаш знание! Поучавам те да не бъдеш от невежите.”</span>
<span data-aaya="47">Рече: “Господи, моля Те, опази ме да не Те питам за нещо, за което нямам знание! И ако не ме опростиш, и не ме помилваш, ще съм от губещите.”</span>
<span data-aaya="48">Речено бе: “О, Нух, слез [от Ковчега] с мир от Нас и с благослов над теб, и над общности от онези, които са с теб! А на други общности ще дадем да се понаслаждават, после ще ги сполети болезнено мъчение от Нас.</span>
<span data-aaya="49">Тези са от вестите на неведомото, които Ние ти разкриваме. Дотогава не ги знаеше нито ти, нито твоят народ. Затова търпи! Краят принадлежи на богобоязливите.”</span>
<span data-aaya="50">И при адитите - брат им Худ... Рече: “О, народе мой, служете на Аллах! Нямате друг бог освен Него. Вие сте само клеветници.</span>
<span data-aaya="51">О, народе мой, не искам от вас отплата за това. Моята отплата е единствено от Онзи, Който ме е сътворил. Нима не проумявате?</span>
<span data-aaya="52">О, народе мой, молете за опрощение вашия Господ и се покайте пред Него, и ще ви изпрати Той обилен дъжд от небето, и ще ви надбави сила към вашата сила! И не се отмятайте, престъпвайки!”</span>
<span data-aaya="53">Рекоха: “О, Худ, ти не ни донесе ясен знак и не ще изоставим нашите божества заради твоите слова. И не ти вярваме.</span>
<span data-aaya="54">Ще кажем само, че те е поразило със зло някое от нашите божества.” Рече: “Призовавам за свидетел Аллах и вие свидетелствайте, че съм невинен за онова, което съдружавате</span>
<span data-aaya="55">с Него. И лукавствайте срещу мен всички, и не ме изчаквайте!</span>
<span data-aaya="56">Аз се уповавам на Аллах, моя Господ и вашия Господ. Няма твар, която Той да не държи под Своя власт. Моят Господ е на Правия път.</span>
<span data-aaya="57">А отметнете ли се - вече ви съобщих онова, с което бях пратен при вас. И ще ви подмени моят Господ с други хора. И никак не ще Му навредите. Моят Господ пази всяко нещо.”</span>
<span data-aaya="58">И когато Нашата повеля дойде, с милост от Нас спасихме Худ и онези, които вярваха с него. И ги спасихме от сурово мъчение.</span>
<span data-aaya="59">Такива бяха адитите. Отрекоха знаменията на своя Господ и се възпротивиха на Неговите пратеници, и следваха повелята на всеки упорит деспот.</span>
<span data-aaya="60">И ги следва проклятие на този свят и в Деня на възкресението. Да, адитите отрекоха своя Господ. Да, гибел за адитите, народа на Худ!</span>
<span data-aaya="61">И при самудяните [изпратихме] брат им Салих. Рече: “О, народе мой, служете на Аллах! Нямате друг бог освен Него. Той ви сътвори от земята и ви засели на нея. Затова Го молете за опрощение и се покайте пред Него! Моят Господ е наблизо и откликва.”</span>
<span data-aaya="62">Рекоха: “О, Салих, преди това ти възлагахме надежди. Нима ни забраняваш да служим на онова, на което служеха нашите предци? Съмняваме се в онова, към което ни призоваваш.”</span>
<span data-aaya="63">Рече: “О, народе мой, как мислите, ако имам ясен знак от моя Господ и ми е дал от Себе Си милост, кой ще ме защити от Аллах, ако Му се възпротивя? Ще ми надбавите само загуба.</span>
<span data-aaya="64">О, народе мой, това е камилата на Аллах - знамение за вас. Оставете я да пасе по земята на Аллах и не я докосвайте със зло, иначе ще ви обхване близко мъчение!”</span>
<span data-aaya="65">Но я заклаха и той каза: “Наслаждавайте се в своя дом три дена! Това не е лъжливо обещание.”</span>
<span data-aaya="66">И когато Нашата повеля дойде с милост от Нас, спасихме Салих и онези, които вярваха с него, от позора на този ден. Твоят Господ е Всесилния, Всемогъщия.</span>
<span data-aaya="67">И Викът обхвана онези, които угнетяваха, и осъмнаха безжизнени в домовете си,</span>
<span data-aaya="68">сякаш не бяха пребивавали там. Да, самудяните отрекоха своя Господ. Да, гибел за самудяните!</span>
<span data-aaya="69">И дойдоха Нашите пратеници с радостната вест при Ибрахим. Казаха: “Мир!” Каза: “Мир!” И не се забави да поднесе печено теле.</span>
<span data-aaya="70">И когато видя, че ръцете им не посягат към него, това не му хареса и спотаи страх от тях. Рекоха: “Не се страхувай! Ние сме пратени при народа на Лут.”</span>
<span data-aaya="71">А жена му стоеше и се смееше. И я благовестихме за Исхак, а отподир Исхак - Якуб.</span>
<span data-aaya="72">Тя рече: “О, горко ми! Аз ли ще родя, след като съм престаряла, а моят съпруг е този старец? Наистина това е някакво чудо.</span>
<span data-aaya="73">Рекоха: “Нима те учудва повелята на Аллах? Милостта на Аллах и Неговите благослови са над вас, стопани на дома. Наистина Той е всеславен, предостоен.”</span>
<span data-aaya="74">И когато уплахата напусна Ибрахим, и радостната вест дойде при него, той настоя пред Нас за народа на Лут.</span>
<span data-aaya="75">Ибрахим бе състрадателен, умоляващ, каещ се.</span>
<span data-aaya="76">“О, Ибрахим, откажи се от това! Вече дойде повелята на твоя Господ. Необратимо мъчение ще ги връхлети.”</span>
<span data-aaya="77">И когато Нашите пратеници отидоха при Лут, той се натъжи за тях и отмаля [от страх] за тях, и рече: “Това е тежък ден.”</span>
<span data-aaya="78">И дойде при него народът му, втурнат натам. И преди бяха вършили злини. Рече: “О, народе мой, ето ви моите щерки. Те са по-чисти за вас. Бойте се от Аллах и не ме опозорявайте пред гостите ми! Няма ли сред вас разумен мъж?”</span>
<span data-aaya="79">Рекоха: “Вече си узнал, че нямаме нужда от твоите щерки. Знаеш какво искаме.”</span>
<span data-aaya="80">Рече: “Ех, да имах сила над вас или да се осланях на здрава опора!...”</span>
<span data-aaya="81">Рекоха [гостите]: “О, Лут, ние сме пратеници на твоя Господ. Не ще те докоснат. Тръгни със своето семейство в част от нощта и никой от вас да не се обърне, освен жена ти - нея ще я порази, каквото порази и тях. Срокът им е утрото. Не е ли близо утрото?”</span>
<span data-aaya="82">И когато Нашата повеля дойде, преобърнахме [селището] надолу и изсипахме над тях порой камъни от глина,</span>
<span data-aaya="83">белязани при твоя Господ. Те не са далеч от угнетителите.</span>
<span data-aaya="84">И при мадянитите - брат им Шуайб... Рече: “О, народе мой, служете на Аллах! Нямате друг бог освен Него. И не занижавайте мярката и везната! Виждам ви в благоденствие, но се страхувам за вас от мъчение в Деня, който [всичко] обхваща.</span>
<span data-aaya="85">О, народе мой, изпълвайте мярката и везната със справедливост, и не смалявайте от нещата на хората, и не сейте развала по земята, рушейки!</span>
<span data-aaya="86">Това, което Аллах ви оставя, е по-добро за вас, ако сте вярващи. Аз не съм ви пазител.”</span>
<span data-aaya="87">Рекоха: “О, Шуайб, нима твоята молитва ти повелява да оставим онова, на което служеха предците ни, или да не постъпваме със своите имоти, както пожелаем? Наистина ти си състрадателният, разумният!”</span>
<span data-aaya="88">Рече: “О, народе мой, как мислите, ако имам ясен знак от моя Господ и Той ме е дарил с добро препитание от Него, и не искам да се отличавам от вас в онова, което ви забранявам? Искам само подобрение, колкото мога. Моят успех е само от Аллах. На Него се уповавам и към Него се обръщам.</span>
<span data-aaya="89">О, народе мой, да не ви вкара в грях враждата [ви] към мен, та да ви порази същото като онова, което порази народа на Нух или народа на Худ, или народа на Салих. А народът на Лут не е далеч от вас.</span>
<span data-aaya="90">И молете за опрощение вашия Господ, и се покайте пред Него! Моят Господ е милосърден, любещ.”</span>
<span data-aaya="91">Рекоха: “О, Шуайб, не проумяваме много от онова, което казваш. Виждаме, че си много слаб сред нас. Ако не бе твоят род, щяхме да те пребием с камъни. Не си на почит при нас.”</span>
<span data-aaya="92">Рече: “О, народе мой, нима моят род е по-достоен за вас от Аллах? Вие Го загърбихте. Наистина моят Господ обхваща делата ви.</span>
<span data-aaya="93">О, народе мой, работете, както можете! И аз ще работя. Ще узнаете при кого ще дойде позорящо го мъчение и кой е лъжец. И чакайте! И аз очаквам с вас.”</span>
<span data-aaya="94">И когато Нашата повеля дойде с милост от Нас, спасихме Шуайб и онези, които вярваха с него. И Викът обхвана онези, които угнетяваха, и осъмнаха безжизнени в домовете си,</span>
<span data-aaya="95">сякаш не бяха пребивавали там. Да, гибел за мадянитите, както погинаха и самудяните!</span>
<span data-aaya="96">Вече изпратихме Муса с Нашите знамения и с явен довод</span>
<span data-aaya="97">при Фараона и знатните му хора. Те следваха повелята на Фараона, а повелята на Фараона не бе разумна.</span>
<span data-aaya="98">Ще предвожда той народа си в Деня на възкресението и ще ги въведе в Огъня. И колко лошо е мястото, където ще бъдат въведени!</span>
<span data-aaya="99">И бяха следвани от проклятие на този свят, и в Деня на възкресението. Колко лошо е дарението, което ще им бъде дадено!</span>
<span data-aaya="100">Тези са от вестите на селищата. Разказваме ги на теб. Има сред тях руини, има и покосени.</span>
<span data-aaya="101">Не Ние ги угнетихме, а те себе си угнетиха. И не ги избавиха от нищо боговете им, които те зовяха, освен Аллах, щом дойде повелята на твоя Господ. И им надбавиха само загуба.</span>
<span data-aaya="102">Така сграбчва твоят Господ, щом сграбчи селищата, когато угнетяват. Той сграбчва болезнено, силно.</span>
<span data-aaya="103">Наистина в това има знамение за всеки, който се страхува от мъчението на отвъдния живот. Това е Денят, за който хората ще бъдат насъбрани. Това е знаменателният Ден.</span>
<span data-aaya="104">Не ще го забавим Ние освен за определен срок.</span>
<span data-aaya="105">Когато Денят настъпи, никой не ще проговори освен с Неговото позволение. Сред тях ще има и злочести, и щастливи.</span>
<span data-aaya="106">Онези, които са злочести, ще бъдат в Огъня. В него ще вдишват и издишват,</span>
<span data-aaya="107">там ще пребивават вечно, докато съществуват небесата и земята, освен ако не пожелае [друго] твоят Господ. Твоят Господ прави, каквото пожелае.</span>
<span data-aaya="108">А онези, които са ощастливени, ще бъдат в Рая, там ще пребивават вечно, докато съществуват небесата и земята, освен ако не пожелае друго твоят Господ - дар неизчерпаем.</span>
<span data-aaya="109">И не се съмнявай в [лъжовността на] онова, на което те служат! Те служат само както и бащите им служеха преди. И ще изплатим Ние техния дял [от възмездието] ненакърнен.</span>
<span data-aaya="110">Вече дадохме на Муса Писанието и настана разногласие за него. И ако нямаше предишно Слово от твоя Господ, щеше да е отсъдено между тях. И се съмняваха в него с подозрение.</span>
<span data-aaya="111">И на всички твоят Господ ще изплати за деянията им. Сведущ е Той за онова, което вършат.</span>
<span data-aaya="112">И бъди на правия път, както ти бе повелено, ти и всеки покаял се с теб, и не престъпвайте! Зрящ е Той за онова, което вършите.</span>
<span data-aaya="113">И не клонете към онези, които угнетяват, за да не ви засегне Огънят! Нямате освен Аллах покровители. После не ще ви се помогне.</span>
<span data-aaya="114">И отслужвай молитвата в двата края на деня, и в началото на нощта! Наистина добрините премахват злините. Това е напомняне за поучаващите се.</span>
<span data-aaya="115">И бъди търпелив! Аллах не погубва наградата на благодетелните.</span>
<span data-aaya="116">Имаше ли сред поколенията преди вас праведни, възбраняващи развалата по земята, освен малцината от тях, които спасихме? Угнетителите последваха разкоша, в който живееха. И бяха престъпващи.</span>
<span data-aaya="117">Твоят Господ не погубва селищата с гнет, когато жителите им вършат праведни дела.</span>
<span data-aaya="118">И ако твоят Господ бе пожелал, щеше да стори хората една общност. Ала те не престават да са в разногласие,</span>
<span data-aaya="119">освен които [заслужават] твоят Господ да ги помилва и Той [така] ги е сътворил. И се сбъдна Словото на твоя Господ: “Непременно ще напълня Ада с джинове и хора заедно.”</span>
<span data-aaya="120">И всичко ти разказваме от вестите за пратениците, за да укрепим с него сърцето ти. С тях при теб дойде истината и поучение, и напомняне за вярващите.</span>
<span data-aaya="121">И кажи на онези, които не вярват: “Работете както можете! И ние ще работим.</span>
<span data-aaya="122">И чакайте! И ние чакаме.”</span>
<span data-aaya="123">На Аллах е неведомото на небесата и на земята, и към Него ще бъдат върнати всички дела. Затова на Него служи и на Него се уповавай! Твоят Господ не подминава делата ви.</span>
</section>
<section data-sura="12">
<span data-name>سُوۡرَةُ يُوسُفَ</span>
<span data-aaya="1">Алиф. Лам. Ра. Тези са знаменията на ясната Книга.</span>
<span data-aaya="2">Ние го низпослахме - Коран на арабски, за да проумеете!</span>
<span data-aaya="3">Ние ти разказваме най-хубавите разкази с откровението, което ти дадохме в този Коран, макар че преди него ти бе от нехайните.</span>
<span data-aaya="4">Юсуф рече на баща си: “О, татко мой, видях единадесет небесни светила и слънцето, и луната, видях ги да ми се покланят.”</span>
<span data-aaya="5">Рече: “О, сине мой, не разказвай своето видение на братята си, за да не замислят срещу теб коварство! Сатаната е явен враг за човека.</span>
<span data-aaya="6">Така ще те избере твоят Господ и ще те научи да тълкуваш сънищата, и ще изпълни Своята благодат към теб, и към рода на Якуб, както я изпълни и към предците ти - Ибрахим и Исхак. Твоят Господ е всезнаещ, премъдър.”</span>
<span data-aaya="7">В [разказа за] Юсуф и неговите братя има знамения за питащите.</span>
<span data-aaya="8">Когато казаха: “Наистина Юсуф и брат му [Бениамин] са по-любими от нас за баща ни, а ние сме група. Баща ни е в явна заблуда.</span>
<span data-aaya="9">Убийте Юсуф или го захвърлете на някоя земя, та да ви обърне и на вас внимание баща ви! И ще станете след това праведни хора.”</span>
<span data-aaya="10">Един от тях рече: “Не убивайте Юсуф, а го хвърлете на дъното на кладенец, ако ще вършите нещо! Може да го прибере някой керван.”</span>
<span data-aaya="11">Рекоха: “О, татко наш, защо не ни повериш Юсуф? Добронамерени сме към него.</span>
<span data-aaya="12">Изпрати го с нас утре да се понаслаждава и забавлява! Непременно ще го пазим.”</span>
<span data-aaya="13">Рече: “Наистина ще ме опечали, ако го отведете и се плаша да не го изяде вълкът, когато сте нехайни към него.”</span>
<span data-aaya="14">Рекоха: “Ако го изяде вълкът, както сме група, тогава и ние сме загубени.”</span>
<span data-aaya="15">И когато го отведоха, и се сговориха да го спуснат в кладенеца на дъното, Ние му разкрихме: “Ти непременно ще ги известиш за това тяхно дело, когато не ще те познаят.”</span>
<span data-aaya="16">И дойдоха при баща си вечерта, плачейки.</span>
<span data-aaya="17">Рекоха: “О, татко наш, отидохме да се надбягваме и оставихме Юсуф при нашите вещи, и вълкът го изяде. Но ти не ще ни повярваш, макар и да казваме истината.”</span>
<span data-aaya="18">И дойдоха с лъжлива кръв по ризата му. Рече: “Да, разкрасили са ви нещо душите ви. Но най-хубаво е да се търпи. От Аллах се търси помощ за това, което описвате.”</span>
<span data-aaya="19">И дойде керван, и пратиха своя водоносец, и той спусна ведрото си. И рече: “О, радостна вест! Това е юноша.” И го скриха като стока. Аллах знае техните дела.</span>
<span data-aaya="20">И го продадоха на ниска цена, за броени сребърници. И се отнесоха спрямо него с пренебрежение.</span>
<span data-aaya="21">И рече на жена си онзи египтянин, който го купи: “Отнасяй се добре с него! Може да ни е от полза или да го осиновим.” Така укрепихме Юсуф на Земята, за да го научим да тълкува сънищата. Аллах надделява в Своята повеля, ала повечето хора не знаят.</span>
<span data-aaya="22">И когато достигна зрелостта си, Ние му дадохме мъдрост и знание. Така награждаваме благодетелните.</span>
<span data-aaya="23">И го съблазняваше онази, в чийто дом пребиваваше. Тя залости вратите и рече: “Хайде ела!” Рече: “Опазил ме Аллах! Моят господар се отнасяше добре с мен. Не ще сполучат угнетителите.”</span>
<span data-aaya="24">Вълнуваше я той, но и тя щеше да го развълнува, ако не бе видял довода на своя Господ. Така бе, за да отклоним от него злото и покварата. Той бе от Нашите предани раби.</span>
<span data-aaya="25">И се погнаха към вратата, и жената скъса ризата му отзад. И се натъкнаха на господаря й при вратата. Тя рече: “Какво е възмездието за онзи, който е поискал зло за твоето семейство, освен да го затворят, или пък болезнено мъчение?”</span>
<span data-aaya="26">Рече [Юсуф]: “Тя ме съблазняваше.” И заяви свидетел от семейството й: “Ако ризата му е скъсана отпред, тя казва истината, а той лъже.</span>
<span data-aaya="27">А ако ризата му е скъсана отзад, тя лъже, а той казва истината.”</span>
<span data-aaya="28">И когато [господарят] видя, че ризата му е скъсана отзад, рече: “Това е от коварството на вас, жените! Коварството ви е огромно.</span>
<span data-aaya="29">Юсуф, не споменавай това! А ти, жено, моли опрощение за своето прегрешение! Ти си от съгрешилите.”</span>
<span data-aaya="30">И заговориха жени в града: “Жената на господаря съблазнява своя слуга. Омая се по него от любов. Виждаме, че тя е в явно заблуждение.”</span>
<span data-aaya="31">И когато чу за техните сплетни, тя ги покани и им приготви гощавка, и даде на всяка по един нож, и рече [на Юсуф]: “Излез при тях!” И когато го видяха, те му се възхитиха и порязаха ръцете си, и рекоха: “Пречист е Аллах! Това не е човек. Това е само един прекрасен ангел.”</span>
<span data-aaya="32">Рече тя: “Това е онзи, за когото ме упреквахте. Аз го съблазнявах, а той отказа. Но ако не изпълни онова, което му повелявам, непременно ще го затворят и ще бъде един от унизените.”</span>
<span data-aaya="33">Рече той: “Господи, предпочитам затвора пред онова, към което ме подканят. И ако не отклониш от мен тяхното коварство, ще се увлека по тях и ще съм от безразсъдните.”</span>
<span data-aaya="34">И му се отзова неговият Господ, и отклони от него коварството им. Той е Всечуващия, Всезнаещия.</span>
<span data-aaya="35">После [на мъжете] им хрумна да го затворят за известно време, въпреки че видяха знаците.</span>
<span data-aaya="36">И влязоха заедно с него в затвора двама юноши. Единият от тях рече: “Сънувах как изстисквам за вино.” А другият рече: “Сънувах как нося върху главата си хляб, от който птиците кълват. Съобщи ни тълкуването на това! Виждаме, че си от благодетелните.”</span>
<span data-aaya="37">Рече: “Каквато и храна да получите за препитание, ще ви известя как да се тълкува, още преди да сте я получили.” То е от онова, на което ме научи моят Господ. Отхвърлих вярата на хора, които не вярват в Аллах и отвъдния живот отричат.</span>
<span data-aaya="38">И последвах вярата на моите предци Ибрахим и Исхак, и Якуб. Не бива да съдружаваме нищо с Аллах. Това е благодатта на Аллах към нас и към хората. Ала повечето хора са непризнателни.</span>
<span data-aaya="39">О, мои двама другари в затвора, кое е по-добро - разни богове или Аллах, Единосъщия, Покоряващия?</span>
<span data-aaya="40">Вместо на Него, служите само на имена, които вие и предците ви сте именували. Аллах не е низпослал довод за това. Властта е само на Аллах. Той повели да служите единствено Нему. Това е правата вяра, ала повечето хора не знаят.</span>
<span data-aaya="41">О, мои двама другари в затвора, единият от вас ще дава на своя господар да пие вино, а другият ще бъде разпънат на кръст и птиците ще кълват от главата му. Отсъдено е делото, за което се допитахте до мен.”</span>
<span data-aaya="42">И рече на онзи от тях, за когото смяташе, че ще бъде спасен: “Спомени за мен пред своя господар!” Но сатаната го накара да забрави за споменаването пред неговия господар. И [Юсуф] престоя в затвора няколко години.</span>
<span data-aaya="43">И рече царят: “Сънувах седем охранени крави да ги изяждат седем мършави, и седем зелени класа, и други - изсъхнали. О, знатни хора, разяснете моето видение, ако разгадавате виденията!”</span>
<span data-aaya="44">Рекоха: “Объркани сънища. А и ние не знаем да тълкуваме сънищата.”</span>
<span data-aaya="45">А онзи от двамата, който бе спасен, си спомни след време и рече: “Аз ще ви съобщя неговото тълкуване. Пратете ме [до затвора]!”</span>
<span data-aaya="46">“Юсуф, о, правдиви, разясни ни [видение] за седем охранени крави, които ги изяждат седем мършави, и седем зелени класа, и други - изсъхнали. За да се върна при хората и да узнаят!”</span>
<span data-aaya="47">Рече: “Седем години ще сеете както обикновено и каквото пожънете, запазете го в класовете, освен малко за ядене.</span>
<span data-aaya="48">Сетне ще дойдат подир това седем тежки години, изяждащи подготвеното за тях отпреди, освен малко, което ще запазите.</span>
<span data-aaya="49">Сетне ще дойде подир това година, в която ще бъде пратен дъжд на хората и през нея ще изстискват [плодове].”</span>
<span data-aaya="50">И рече царят: “Доведете ми го!” И когато пратеникът дойде при него, [Юсуф] рече: “Върни се при своя господар и го питай какво подтикна жените да си порежат ръцете! Моят господар познава тяхното коварство.”</span>
<span data-aaya="51">Рече [царят]: “Какво ви бе намерението, когато съблазнявахте Юсуф?” Рекоха: “Пречист е Аллах! Не узнахме за него нищо лошо.” Жената на господаря рече: “Сега се разкри правдата. Аз го съблазнявах. Той говори истината.”</span>
<span data-aaya="52">[Рече Юсуф:] “Това е, за да узнае, че не му измених скришом. Аллах възпира коварството на изменниците.</span>
<span data-aaya="53">И не оневинявам себе си. Наистина душата повелява злото, освен онази, която моят Господ помилва. Моят Господ е опрощаващ, милосърден.”</span>
<span data-aaya="54">И рече царят: “Доведете ми го, да го оставя при мен!” И след като разговаря с него, каза: “От днес ти си при нас довереник с положение.”</span>
<span data-aaya="55">Рече [Юсуф]: “Отреди ми съкровищниците на Земята [на Египет]! Аз съм знаещ пазител.”</span>
<span data-aaya="56">Така укрепихме Юсуф на Земята. Настаняваше се по нея, където пожелае. Ние отреждаме Нашата милост комуто пожелаем и не погубваме наградата на благодетелните.</span>
<span data-aaya="57">А наградата на отвъдния живот е най-доброто за онези, които вярват и се боят от Аллах.</span>
<span data-aaya="58">И дойдоха братята на Юсуф, и влязоха при него. Той ги позна, а те не го познаха.</span>
<span data-aaya="59">И когато им даде техния товар, рече: “Доведете ми вашия брат от баща ви! Не виждате ли, че аз изпълвам мярката и съм най-гостоприемният стопанин?</span>
<span data-aaya="60">Ако не ми го доведете, не ще мерите повече при мен и не ще ме доближите.”</span>
<span data-aaya="61">Рекоха: “Ще настояваме за него пред баща му. Наистина ще го направим.”</span>
<span data-aaya="62">И рече той на слугите си: “Сложете [тайно] стоката им в техните вързопи, за да я познаят, когато отидат обратно при семейството си, та дано се върнат!”</span>
<span data-aaya="63">И когато се върнаха при баща им, рекоха: “О, татко наш, бе ни забранено меренето, затова прати с нас брат ни, да отмерим! Ние непременно ще го пазим.”</span>
<span data-aaya="64">Рече: “Нима да ви го поверя тъй, както ви поверих и неговия брат преди? Но Аллах е Най-добрия пазител и Той е Най-милосърдния от милосърдните.”</span>
<span data-aaya="65">И когато разтвориха техния товар, откриха, че стоката им е върната. Рекоха: “О, татко наш, какво повече да желаем? Това е нашата стока, върната ни е. И ще надбавим за семейството си храна, и ще запазим своя брат, и ще притурим мерило, колкото за една камила. Това е лесно [спечелено] мерило.”</span>
<span data-aaya="66">Рече: “Не ще го пратя с вас, докато не ми дадете обет пред Аллах, че непременно ще ми го върнете, освен ако бъдете обградени.” А когато му дадоха своя обет, рече: “За онова, което говорим, Аллах е свидетел.”</span>
<span data-aaya="67">И рече: “О, синове мои, не влизайте през една врата, а влезте през различни врати! И с нищо аз не ще ви избавя от Аллах. Властта принадлежи само на Аллах. На Него аз се уповавам и на Него да се уповават уповаващите се!”</span>
<span data-aaya="68">И когато влязоха оттам, откъдето баща им повели, нищо не ги избави от Аллах - беше в душата на Якуб само една потребност, която той задоволи. Той притежаваше знание, защото Ние го научихме, ала повечето хора не знаят.</span>
<span data-aaya="69">И когато влязоха при Юсуф, той настани своя брат при себе си. И му прошепна: “Аз съм твоят брат. И не се опечалявай заради онова, което сториха!”</span>
<span data-aaya="70">И когато им даде техния товар, той сложи царската чаша във вързопа на своя брат. После един глашатай прогласи: “Ей, хора от [кервана], вие сте крадци.”</span>
<span data-aaya="71">Когато пристъпиха към тях, казаха: “Какво сте изгубили?”</span>
<span data-aaya="72">Рекоха: “Изгубихме бокала на царя и който го донесе, ще има товар за една камила. Аз съм негов поръчител.”</span>
<span data-aaya="73">Рекоха: “Кълнем се в Аллах, вече узнахте - не сме дошли да пакостим по земята и не сме крадци.”</span>
<span data-aaya="74">Рекоха: “Какво ще е възмездието за това, ако сте лъжци?”</span>
<span data-aaya="75">Рекоха: “Възмездието за това е - онзи, в чийто вързоп се намери, той самият ще е възмездието за това. Така ние наказваме угнетителите.”</span>
<span data-aaya="76">И започна [Юсуф] с техните вещи преди вещите на брат си. После я извади от вещите на брат си. Така Ние подучихме Юсуф на хитрост. Нямаше да вземе своя брат според царския закон, освен ако Аллах не пожелаеше. Въздигаме Ние по степени когото пожелаем. А над всеки знаещ има Един Най-знаещ.</span>
<span data-aaya="77">Рекоха: “Ако той е откраднал, и негов брат преди крадеше.” И спотаи Юсуф това в душата си, и не им го разкри, каза си: “Вие сте в по-лошо положение. Аллах най-добре знае онова, което описвате.”</span>
<span data-aaya="78">Рекоха: “О, господарю, той има много стар баща. Вземи някой от нас вместо него! Виждаме, че наистина си от благодетелните.”</span>
<span data-aaya="79">Каза: “Опазил ни Аллах да вземем друг освен онзи, у когото си намерихме вещта. Тогава ще сме угнетители.”</span>
<span data-aaya="80">И когато се отчаяха за него, те се отделиха да се посъветват. Големият от тях рече: “Не знаете ли, че вашият баща взе от вас обет пред Аллах, а по-рано нарушихте обещанието си за Юсуф? Не ще напусна тази земя, докато не ми позволи моят баща или Аллах не отсъди за мен. Той е Най-добрият съдник.</span>
<span data-aaya="81">Върнете се при баща си и кажете: “О, татко наш, твоят син открадна. Свидетелстваме само за онова, което знаем. И не сме пазители на неведомото.</span>
<span data-aaya="82">И попитай селището, в което бяхме, и кервана, с който пристигнахме! Ние казваме истината.”</span>
<span data-aaya="83">Рече: “Да, разкрасили са ви нещо душите ви. Но най-хубаво е да се търпи. Възможно е Аллах да ми ги доведе всички. Той е Всезнаещия, Премъдрия.”</span>
<span data-aaya="84">И се отвърна от тях, и рече: “О, как ми е жал за Юсуф!” И побеляха очите му от скръб, както бе сдържан.</span>
<span data-aaya="85">Рекоха: “Кълнем се в Аллах, не ще престанеш да си спомняш за Юсуф, докато не стигнеш до влошаване или умреш.”</span>
<span data-aaya="86">Рече: “Изплаквам своята скръб и тъга само пред Аллах и знам от Аллах, каквото вие не знаете.</span>
<span data-aaya="87">О, мои синове, идете и проучете за Юсуф и брат му, и не губете надежда за милостта на Аллах! Само невярващите хора губят надежда за милостта на Аллах.”</span>
<span data-aaya="88">[Върнаха се при Юсуф] и когато влязоха при него, рекоха: “О, господарю, беда сполетя нас и нашето семейство. Дойдохме с нищожна стока. Напълни за нас мярката и ни дай милостиня! Аллах възнаграждава даващите милостиня.”</span>
<span data-aaya="89">Рече: “Дали разбрахте какво направихте с Юсуф и брат му в своето неведение?”</span>
<span data-aaya="90">Рекоха: “Нима ти наистина си Юсуф?” Рече: “Аз съм Юсуф, а това е моят брат. Аллах ни облагодетелства. Който се бои от Аллах и търпи... Аллах никога не погубва наградата на благодетелните.”</span>
<span data-aaya="91">Рекоха: “Кълнем се в Аллах, предпочете те Аллах пред нас. Наистина съгрешихме.”</span>
<span data-aaya="92">Рече: “Няма укор днес към вас. Аллах да ви опрости! Той е Най-милосърдния от милосърдните.</span>
<span data-aaya="93">Идете с тази моя риза и я поставете върху лицето на баща ми, и той пак ще стане зрящ! И доведете при мен цялото си семейство!”</span>
<span data-aaya="94">И когато керванът потегли, техният баща рече: “Наистина усещам мириса на Юсуф, дори да ме сметнете за оглупял.”</span>
<span data-aaya="95">Рекоха: “Кълнем се в Аллах, ти си в старата си заблуда.”</span>
<span data-aaya="96">И когато благовестителят дойде [с ризата], постави я върху лицето му и той отново стана зрящ. Рече: “Не ви ли казвах, че знам от Аллах, каквото вие не знаете?”</span>
<span data-aaya="97">Рекоха: “О, татко наш, моли се да ни бъдат опростени греховете! Наистина съгрешихме.”</span>
<span data-aaya="98">Рече: “Ще моля моя Господ да ви опрости. Той е Опрощаващия, Милосърдния.”</span>
<span data-aaya="99">И когато влязоха при Юсуф, той настани своите родители при себе си и рече: “Влезте в Египет, по волята на Аллах, в безопасност!”</span>
<span data-aaya="100">И възкачи родителите си на трона, и [всички] паднаха пред него ничком. И рече: “О, татко мой, това е тълкуването на видението ми от по-рано. Моят Господ го превърна в истина. Той ми стори добро, когато ме извади от тъмницата и ви доведе от пустинята, след като сатаната пося вражда между мен и моите братя. Моят Господ е жалостив към когото пожелае. Той е Всезнаещия, Премъдрия.</span>
<span data-aaya="101">Господи мой, Ти ми даде от властта и ме научи да тълкувам сънищата. Творецо на небесата и на земята, Ти си моят Покровител и в земния живот, и в отвъдния! Прибери ме отдаден на Теб и ме приобщи към праведниците!”</span>
<span data-aaya="102">Това е от вестите на неведомото, които ти разкриваме [о, Мухаммад]. Не беше ти при тях [братята на Юсуф], когато се наговаряха за своето дело, лукавствайки.</span>
<span data-aaya="103">Повечето хора не ще повярват, дори и ти да се стремиш.</span>
<span data-aaya="104">И не просиш от тях отплата за това. То е само напомняне за световете.</span>
<span data-aaya="105">И край колко знамения на небесата и на земята минават, отвръщайки се от тях!</span>
<span data-aaya="106">И повечето от тях не вярват в Аллах, освен съдружавайки.</span>
<span data-aaya="107">Нима имат сигурност, че не ще ги покрие мъчение от Аллах или че не ще им се яви Часът внезапно, без да усетят?</span>
<span data-aaya="108">Кажи: “Това е моят път. Призовавам към Аллах с прозорливост - аз и всеки, който ме последва. Пречист е Аллах! Аз не съм от съдружаващите.”</span>
<span data-aaya="109">Изпращахме и преди теб измежду жителите на селищата само мъже, на които давахме откровения. Не ходеха ли [неверниците] по земята, за да видят какъв бе краят на онези преди тях? Отвъдният дом е най-доброто за богобоязливите. Нима не проумявате?</span>
<span data-aaya="110">Тогава, когато пратениците се отчайваха и мислеха, че са ги взели за лъжци, при тях идваше Нашата подкрепа и бяха спасявани онези, които Ние пожелаем. И не ще се отклони Нашето мъчение от престъпващите хора.</span>
<span data-aaya="111">В разказите за тях има поука за разумните хора. То не е предание измислено, а е потвърждение на онова, което е преди него и разяснение за всяко нещо, и напътствие, и милост за хора вярващи.</span>
</section>
<section data-sura="13">
<span data-name>سُوۡرَةُ الرَّعۡدِ</span>
<span data-aaya="1">Алиф. Лам. Мим. Ра. Тези са знаменията на Книгата. Низпосланото на теб от твоя Господ е истината. Ала повечето хора не вярват.</span>
<span data-aaya="2">Аллах е, Който въздигна небесата без видима за вас опора. После се въздигна [безподобен] Той на Трона и покори слънцето и луната, всяко да се движи до определен срок. Той управлява делата, разяснява знаменията, за да се убедите в срещата със своя Господ!</span>
<span data-aaya="3">Той е, Който разпростря земята и стори по нея непоклатими планини и реки, и от всички плодове стори там по два вида. Той покрива деня с нощта. В това има знамения за хора мислещи.</span>
<span data-aaya="4">По земята има съседни участъци и градини с грозде, и посеви, и палми с общ корен и поотделно, поливани с една вода. Ние правим едни от тях по-вкусни от други. В това има знамения за хора проумяващи.</span>
<span data-aaya="5">И ако нещо те учудва, учудващи са думите им: “Дори ако станем на пръст, нима наистина ще бъдем сътворени отново?” Тези са, които отричат своя Господ. Тези ще имат окови на врата. Тези са обитателите на Огъня, там ще пребивават вечно.</span>
<span data-aaya="6">Искат от теб да ускориш злината преди добрината, а вече минаха преди тях примери за възмездие. Наистина твоят Господ дава опрощение на хората, въпреки че угнетяват. Твоят Господ е суров в наказанието.</span>
<span data-aaya="7">Неверниците казват: “Защо не му бе низпослано знамение от неговия Господ?” Но ти си само предупредител и за всеки народ има водител.</span>
<span data-aaya="8">Аллах знае какво носи всяка бременна и колко намаляват утробите, и колко се увеличават, и всяко нещо е с мярка при Него</span>
<span data-aaya="9">Знаещия и скритото, и явното, Превеликия, Всевишния.</span>
<span data-aaya="10">Едни и същи са [за Него] онези от вас, които потулват речта, и които я изявяват, и които се укриват през нощта, и които се показват през деня.</span>
<span data-aaya="11">[Ангели] следят всеки и отпред, и отзад. Пазят го по повелята на Аллах. Аллах не променя хората, докато те не променят себе си. И ако Аллах поиска зло за хората, то не може да бъде отклонено, и нямат покровител освен Него.</span>
<span data-aaya="12">Той е, Който ви показва мълнията за страх и надежда, и сътворява натежалите облаци.</span>
<span data-aaya="13">И гърмът възхвалява Неговата слава, и ангелите - страхувайки се от Него. И праща Той светкавиците, и поразява с тях когото пожелае. Спорят за Аллах [неверниците], а Той е Силният по мощ.</span>
<span data-aaya="14">Негов е Зовът на истината, а онези, които [съдружаващите] зоват вместо Него, не им отвръщат с нищо, подобно на човек, протягащ дланите си към водата, за да стигне до устата му, ала не стига тя до нея. Зовът на неверниците е само заблуда.</span>
<span data-aaya="15">На Аллах се покланя всичко на небесата и на земята, с послушание или по принуждение, и сенките им сутрин и привечер.</span>
<span data-aaya="16">Кажи: “Кой е Господът на небесата и на земята?” Кажи: “Аллах!” Кажи: “И нима приехте вместо Него покровители, които не допринасят за себе си нито полза, нито вреда?” Кажи: “Нима са равни слепият и зрящият? Или нима са равни тъмнините и светлината? Или отредиха на Аллах съдружници, които сътвориха творение като Неговото и се оприличи за тях творението?” Кажи: “Аллах е Творецът на всяко нещо. Той е Единствения, Всевластващия.”</span>
<span data-aaya="17">Изсипва Той вода от небето и се пълнят долини според отреденото за тях, и понася потокът висока пяна. И от онова, което разпалват в огъня, желаейки украшение или вещ, излиза подобна пяна. Така Аллах посочва истината и лъжата. И отива пяната напразно, а онова, което е полезно за хората, остава на земята. Така Аллах посочва примерите.</span>
<span data-aaya="18">За онези, които откликнаха на своя Господ, е Най-прекрасното. А онези, които не Му откликнаха, дори да е тяхно всичко на земята и още толкова отгоре, не ще се откупят с него. Тяхна е лошата равносметка и мястото им е Адът, и колко гнусна постеля е той!</span>
<span data-aaya="19">И нима онзи, който знае, че низпосланото на теб от твоя Господ е истината, е като онзи, който е сляп? Поучават се само разумните хора,</span>
<span data-aaya="20">които спазват обета пред Аллах и не нарушават договора,</span>
<span data-aaya="21">и които свързват онова, което Аллах повелява да се свърже, и се боят от своя Господ, и се страхуват от лошата равносметка,</span>
<span data-aaya="22">и които търпят, стремейки се към Лика на своя Господ, и отслужват молитвата, и раздават скрито или явно от онова, което Ние сме им дарили, и отблъскват с добрина злината, за тях е Последната обител</span>
<span data-aaya="23">градините на Адн. Ще влязат в тях и те, и който е праведник сред техните бащи и съпруги, и потомци. И ангелите ще влязат при тях от всички врати:</span>
<span data-aaya="24">“Мир вам, че изтърпяхте! И колко прекрасна е Последната обител!”</span>
<span data-aaya="25">А които нарушават обета пред Аллах, след като са го потвърдили, и прекъсват онова, което Аллах повели да се свърже, и сеят по земята развала, за тези е проклятието и за тях е лошият завършек.</span>
<span data-aaya="26">Аллах увеличава препитанието за когото пожелае и Той го намалява. И радват се [неверниците] на земния живот, а земният живот пред отвъдния е само [кратко] наслаждение.</span>
<span data-aaya="27">И казват неверниците: “Защо не му бе низпослано знамение от неговия Господ?” Кажи: “Аллах оставя в заблуда когото пожелае и напътва към Себе Си онзи, който се покайва</span>
<span data-aaya="28">онези, които вярват и сърцата им се успокояват при споменаването на Аллах. О, да, при споменаването на Аллах сърцата се успокояват.</span>
<span data-aaya="29">За онези, които вярват и вършат праведни дела, ще има блаженство и прекрасно завръщане.</span>
<span data-aaya="30">Така те изпратихме сред общност, преди която минаха други общности, за да им четеш, каквото ти разкрихме, а те отричат Всемилостивия. Кажи: “Той е моят Господ. Няма друг бог освен Него! Нему се уповавам и към Него се обръщам.”</span>
<span data-aaya="31">И да имаше такъв Коран, с който да се раздвижат планините или да се прореже с него земята, или да се говори чрез него с мъртвите... Да, на Аллах е цялата повеля. И нима вярващите не знаят, че ако Аллах пожелае, Той ще напъти всички хора? Неверниците ще продължи да ги сполетява бедствие заради онова, което са сторили, или ти ще се настаниш близо до техния дом, докато не се яви обещаното от Аллах. Аллах не нарушава обета.</span>
<span data-aaya="32">И вече се присмиваха на пратеници преди теб. И дадох отсрочка на онези, които отричаха, после ги сграбчих. И какво бе Моето наказание!</span>
<span data-aaya="33">Нима Той, Който стои над всяка душа и знае какво придобива [е като вашите божества]? И отредиха съдружници на Аллах. Кажи: “Назовете ги! Или ще Го известите за нещо, което Той да не знае на земята, или са показни слова?” Да, разкрасено бе за онези, които отричаха, тяхното лукавство, и бяха възпрени от пътя на Аллах. А когото Аллах оставя в заблуда, той няма водител.</span>
<span data-aaya="34">За тях има мъчение в земния живот, а мъчението на отвъдния е още по-тежко. И нямат закрилник пред Аллах.</span>
<span data-aaya="35">Раят, обещан на богобоязливите, е такъв - сред него реки текат, препитанието там е постоянно, както и сянката. Това е въздаянието за онези, които се боят от Аллах. А въздаянието за неверниците е Огънят.</span>
<span data-aaya="36">Онези, на които дарихме Писанието, ликуват с низпосланото на теб. А някои от съюзените племена отричат част от него. Кажи: “Повелено ми бе да служа единствено на Аллах и да не съдружавам с Него. Към Него зова и моето завръщане е при Него.”</span>
<span data-aaya="37">Така го низпослахме - отсъждане на арабски. И ако последваш страстите им подир знанието, което ти се яви, не ще имаш пред Аллах нито покровител, нито закрилник.</span>
<span data-aaya="38">И изпратихме пратеници преди теб, и им отредихме съпруги и потомство. И не е било пратеник да донесе знамение, освен с позволението на Аллах. Всеки срок е записан.</span>
<span data-aaya="39">Аллах изличава и утвърждава, каквото пожелае, и у Него е Книгата-майка.</span>
<span data-aaya="40">И да ти покажем част от онова, с което ги заплашваме, или да те приберем преди това, твоя грижа е само посланието, а Наша грижа е равносметката.</span>
<span data-aaya="41">И нима не виждат, че Ние стесняваме [за неверниците] земята по нейните краища? Аллах отсъжда, никой не ще отклони Неговото отсъждане. Той бързо прави равносметка.</span>
<span data-aaya="42">Онези преди тях замисляха лукавство, но на Аллах е целият замисъл. Знае Той всяка душа какво придобива. И ще узнаят неверниците за кого е Последната обител.</span>
<span data-aaya="43">И казват неверниците: “Не си пратеник.” Кажи: “Достатъчен е Аллах за свидетел между мен и вас, и онези, у които е знанието на Писанието.”</span>
</section>
<section data-sura="14">
<span data-name>سُوۡرَةُ اِبۡرَاهِيۡمَ</span>
<span data-aaya="1">Алиф. Лам. Ра. Тази Книга ти низпослахме Ние, за да изведеш хората от тъмнините към светлината с позволението на техния Господ - към пътя на Всемогъщия, Всеславния</span>
<span data-aaya="2">Аллах, Комуто е всичко на небесата и всичко на земята. И горко на неверниците от сурово мъчение!</span>
<span data-aaya="3">Които предпочитат земния живот пред отвъдния и възпират от пътя на Аллах, стремейки се да изкривят пътя, тези са в дълбока заблуда.</span>
<span data-aaya="4">Не изпращахме пратеник, освен с езика на неговия народ, за да им обясни. Аллах оставя в заблуда когото пожелае и напътва когото пожелае. Той е Всемогъщия, Премъдрия.</span>
<span data-aaya="5">Вече изпратихме Муса с Нашите знамения: “Изведи народа си от тъмнините към светлината и му припомняй за дните на Аллах!” В това има знамения за всеки многотърпелив, признателен.</span>
<span data-aaya="6">Рече Муса на своя народ: “Помнете благодатта на Аллах към вас, когато ви избави от хората на Фараона! Те ви причиняваха най-лошото мъчение - убиваха синовете ви и пощадяваха жените ви. В това има велико изпитание за вас от вашия Господ.”</span>
<span data-aaya="7">И прогласи вашият Господ: “Ако сте признателни, Аз непременно ще ви надбавя. А ако сте неблагодарни, мъчението Ми е сурово.”</span>
<span data-aaya="8">И рече Муса: “Дори вие и всички по земята да сте неблагодарни, Аллах е пребогат, всеславен.</span>
<span data-aaya="9">Нима не получихте вестта за онези преди вас - народа на Нух и адитите, и самудяните, и онези след тях? Знае ги само Аллах. При тях идваха техните пратеници с ясните знаци, а те тикваха ръце в устата си и казваха: “Не вярваме на това, с което сте изпратени, и се съмняваме с подозрение в това, към което ни зовете.”</span>
<span data-aaya="10">Казваха техните пратеници: “Нима има съмнение спрямо Аллах - Твореца на небесата и на земята? Зове ви Той, за да ви опрости греховете и да ви даде отсрочка до определен срок.” Казваха: “Вие сте само човеци, подобни на нас. Искате да ни възпрете от онова, на което са служели предците ни. Донесете ни явен довод!”</span>
<span data-aaya="11">Казваха им техните пратеници: “Ние сме само човеци, подобни на вас. Но Аллах облагодетелства когото пожелае от Своите раби. И не можем да ви донесем довод освен с позволението на Аллах. На Аллах да се уповават вярващите!</span>
<span data-aaya="12">И защо да не се уповаваме на Аллах, след като Той ни насочи по нашите пътища? И непременно ще изтърпим онова, с което ще ни мъчите. На Аллах да се уповават уповаващите се!”</span>
<span data-aaya="13">Неверниците казваха на своите пратеници: “Или ще ви прогоним от земята си, или ще се върнете към нашата вяра.” А техният Господ им разкри: “Непременно ще погубим угнетителите</span>
<span data-aaya="14">и ще ви заселим на земята след тях. Това е за онзи, който се бои да застане пред Мен и се бои от Моята заплаха.”</span>
<span data-aaya="15">И молеха [пророците] за помощ, и се проваляше всеки упорит деспот.</span>
<span data-aaya="16">Пред него е Адът и ще бъде поен с гнойна вода,</span>
<span data-aaya="17">от която отпива и едва я преглъща, и смъртта го настига от всички страни, ала не е мъртъв и му предстои жестоко мъчение.</span>
<span data-aaya="18">Делата на онези, които отричат своя Господ, приличат на пепел, която вятърът отвява в бурен ден. Нямат власт над нищо от онова, което са придобили. Такава е дълбоката заблуда.</span>
<span data-aaya="19">Не видя ли ти, че Аллах е създал небесата и земята с мъдрост? Ако пожелае, Той ще ви премахне и ще доведе нови творения.</span>
<span data-aaya="20">И това за Аллах не е трудно.</span>
<span data-aaya="21">Всички ще излязат пред Аллах, тогава слабите ще рекат на онези, които се големееха: “Ние ви следвахме - ще ни избавите ли с нещо от мъчението на Аллах?” Ще отвърнат: “Ако Аллах ни беше напътил, и ние щяхме да ви напътим. Все едно е дали ще тъжим или ще търпим. Няма за нас спасение.”</span>
<span data-aaya="22">И ще рече сатаната, щом делото бъде отсъдено: “Аллах ви даде истинното обещание. И аз ви обещах, но ви измамих. И нямах власт над вас, освен да ви зова, а вие ми откликвахте. Тъй че не упреквайте мен, а упреквайте себе си! Нито аз ще ви помогна, нито вие ще ми помогнете. Аз отхвърлях това, че ме съдружавахте с Аллах преди.” За угнетителите има болезнено мъчение.</span>
<span data-aaya="23">А онези, които вярват и вършат праведни дела, ще бъдат въведени в Градините, сред които реки текат - там ще пребивават вечно с позволението на своя Господ. Поздравът им там ще бъде: “Мир!”</span>
<span data-aaya="24">Не видя ли ти какъв пример дава Аллах? - Добрата дума е като доброто дърво. Коренът му е як, а клоните му са в небето.</span>
<span data-aaya="25">То дарява плодовете си по всяко време с позволението на своя Господ. Аллах дава примерите за хората, за да се поучат.</span>
<span data-aaya="26">А лошата дума е като лошото дърво. Изтръгнато е от земята и няма то устойчивост.</span>
<span data-aaya="27">Аллах укрепва вярващите с непоколебимо слово и в земния живот, и в отвъдния. И оставя Аллах угнетителите в заблуда. Аллах прави, каквото пожелае.</span>
<span data-aaya="28">Не видя ли ти онези, които подменят благодатта на Аллах с неверие и заселват своя народ в Дома на гибелта -</span>
<span data-aaya="29">Ада, в който ще горят. Колко лош за пребиваване е той!</span>
<span data-aaya="30">И сториха подобия на Аллах, за да отклоняват от Неговия път. Кажи: “Понаслаждавайте се! Вашето завръщане е в Огъня.”</span>
<span data-aaya="31">Кажи [о, Мухаммад] на Моите вярващи раби да отслужват молитвата и да раздават и скрито, и явно от онова, което сме им дарили, преди да дойде Денят, в който не ще има нито откуп, нито приятелство.</span>
<span data-aaya="32">Аллах е, Който сътвори небесата и земята, и изсипа вода от небето, и извади с нея от плодовете препитание за вас, и подчини за вас корабите да плават по морето според Неговата повеля, и подчини за вас реките,</span>
<span data-aaya="33">и подчини за вас слънцето и луната - усърдни [в движението си], и подчини за вас нощта и деня,</span>
<span data-aaya="34">и ви дава от всичко, за което Го молите. И ако пресмятате благодеянията на Аллах, не ще ги изчислите. Човек е голям угнетител, голям неблагодарник.</span>
<span data-aaya="35">И рече Ибрахим: “Господи мой, стори този град [Мека] защитен и предпази мен и синовете ми, да не служим на идолите!</span>
<span data-aaya="36">Господи мой, те заблудиха мнозина от хората. Който ме последва, той е с мен, а който ми се възпротиви - Ти си опрощаващ, милосърден.</span>
<span data-aaya="37">Господи наш, аз заселих едни от потомците си в долина без насаждения при Твоя Свещен дом. Господи наш, за да отслужват молитвата, благосклони сърцата на някои хора към тях, и им дай от плодовете препитание, за да са признателни!</span>
<span data-aaya="38">Господи наш, Ти знаеш какво спотайваме и какво разгласяваме. Нищо не е скрито за Аллах нито на земята, нито на небето.</span>
<span data-aaya="39">Слава на Аллах, Който въпреки моята старост ме дари с Исмаил и Исхак. Наистина моят Господ е Чуващият зова.</span>
<span data-aaya="40">Господи мой, стори мен и потомството ми да отслужваме молитвата! Господи наш! И приеми зова ми!</span>
<span data-aaya="41">Господи наш, опрости мен и родителите ми, и вярващите в Деня, когато ще настане равносметката!”</span>
<span data-aaya="42">И не мисли [о, Мухаммад], че Аллах е нехаен към онова, което угнетителите вършат! Той само ги забавя за Деня, в който погледите ще се вцепенят</span>
<span data-aaya="43">забързани, вдигнали глави - погледът им е неподвижен, а сърцата им са пусти.</span>
<span data-aaya="44">И предупреди хората за Деня, в който ще дойде при тях мъчението! Тогава угнетителите ще кажат: “Господи наш, забави ни за кратък срок, та да отвърнем на Твоя зов и да последваме пратениците.” Нима и по-рано не се клехте, че не ще има край за вас?</span>
<span data-aaya="45">И се настанихте в обиталищата на онези, които угнетяваха себе си, и ви се обясни как Ние постъпихме с тях, и ви дадохме примери.</span>
<span data-aaya="46">И замисляха лукавство, ала при Аллах е замисълът им, дори техният замисъл да бе такъв, че да се разрушат от него планините.</span>
<span data-aaya="47">И никога не смятай, че Аллах нарушава обещанието Си към Своите пратеници! Аллах е всемогъщ, въздаващ отмъщение</span>
<span data-aaya="48">в Деня, когато земята ще бъде сменена с друга земя, както и небесата. И ще излязат [от гробовете си] пред Аллах, Единствения, Всевластващия.</span>
<span data-aaya="49">В този Ден ще видиш престъпниците заедно, оковани във вериги.</span>
<span data-aaya="50">Одеждите им - от нажежен катран и лицата им покрива Огънят,</span>
<span data-aaya="51">за да въздаде Аллах на всяка душа, каквото е придобила. Аллах бързо прави равносметка.</span>
<span data-aaya="52">Това е [Послание] за хората и за да бъдат увещавани с него, и за да знаят, че Аллах е Единственият Бог, и за да се поучат разумните хора.</span>
</section>
<section data-sura="15">
<span data-name>سُوۡرَةُ الۡحِجۡرِ</span>
<span data-aaya="1">Алиф. Лам. Ра. Това са знаменията на Книгата - ясния Коран.</span>
<span data-aaya="2">Неверниците ще възжелаят да са били мюсюлмани.</span>
<span data-aaya="3">Остави ги да ядат и да се наслаждават, и да ги отвлича надеждата! Те ще узнаят.</span>
<span data-aaya="4">И не сме унищожили Ние никое селище, без да се знае какво му е писано.</span>
<span data-aaya="5">Никоя общност не изпреварва своя срок и не го забавя.</span>
<span data-aaya="6">И рекоха [неверниците]: “О, ти, комуто бе низпослано Напомнянето, ти си луд!</span>
<span data-aaya="7">Защо не ни доведеш ангелите, ако говориш истината?”</span>
<span data-aaya="8">Ние не низпославаме ангелите с друго освен с истината. И тогава [неверниците] не ще бъдат изчакани.</span>
<span data-aaya="9">Наистина Ние низпослахме Напомнянето и Ние непременно ще го пазим.</span>
<span data-aaya="10">И преди теб изпращахме пратеници сред древните общности.</span>
<span data-aaya="11">И не дойде при тях пратеник, без да го подиграят.</span>
<span data-aaya="12">Така влагаме това [неверие] в сърцата на престъпниците</span>
<span data-aaya="13">не вярват в него [- Корана], въпреки че е известна съдбата на предците.</span>
<span data-aaya="14">И да разтворехме над тях врата в небето, и да продължаха там да се изкачват,</span>
<span data-aaya="15">пак щяха да рекат: “Погледите ни бяха заслепени. Ние сме омагьосани хора.”</span>
<span data-aaya="16">И направихме на небето съзвездия, и го разкрасихме за гледащите,</span>
<span data-aaya="17">и го опазихме от всеки прокуден сатана</span>
<span data-aaya="18">всеки, който слуша скришом, го следва ярък пламък.</span>
<span data-aaya="19">И разпростряхме земята, и положихме върху нея непоклатими планини, и сторихме от нея да поникне от всяко нещо, което се мери.</span>
<span data-aaya="20">И сторихме там препитание за вас и за онзи, когото вие не храните.</span>
<span data-aaya="21">И няма нещо, съкровищниците на което да не са при Нас, и го спускаме Ние само в знайно количество.</span>
<span data-aaya="22">И изпращаме ветровете - оплождащи, и утоляваме жаждата с вода, която изсипваме от небето, а вие не можете да я съхраните.</span>
<span data-aaya="23">Наистина Ние съживяваме и умъртвяваме, и Ние сме наследниците.</span>
<span data-aaya="24">Знаем предишните от вас и знаем оставащите.</span>
<span data-aaya="25">Наистина твоят Господ е Онзи, Който ще ги събере. Той е премъдър, всезнаещ.</span>
<span data-aaya="26">И сътворихме човека от изсъхнала глина, от менлива кал.</span>
<span data-aaya="27">А джиновете сътворихме от пламъка на огъня преди.</span>
<span data-aaya="28">Твоят Господ каза на ангелите: “Аз ще сътворя човек от изсъхнала глина, от менлива кал.</span>
<span data-aaya="29">И когато го сътворя и му вдъхна от Своя дух, поклонете се пред него!”</span>
<span data-aaya="30">И всички ангели се поклониха заедно,</span>
<span data-aaya="31">освен Иблис, който се възпротиви да е с покланящите се.</span>
<span data-aaya="32">Рече [Аллах]: “О, Иблис, какво ти е, че не си с покланящите се?”</span>
<span data-aaya="33">Рече: “Не ми подобава да се поклоня на човек, когото Ти сътвори от изсъхнала глина, от менлива кал.”</span>
<span data-aaya="34">Рече: “Излез тогава оттук! Ти си прокуден.</span>
<span data-aaya="35">Над теб е проклятието до Съдния ден.”</span>
<span data-aaya="36">Рече: “Господи мой, отсрочи ме до Деня, в който ще бъдат възкресени!”</span>
<span data-aaya="37">Рече: “Ти си сред отсрочените</span>
<span data-aaya="38">до Деня на знайното време.”</span>
<span data-aaya="39">Рече: “Господи мой, затова, че Ти ме остави в заблуда, непременно ще им разкрасявам по земята и непременно ще заблуждавам всички,</span>
<span data-aaya="40">освен Твоите предани раби сред тях.”</span>
<span data-aaya="41">Рече: “Това е правият път към Мен.</span>
<span data-aaya="42">Над Моите раби нямаш власт, освен за който те последва измежду заблудените.”</span>
<span data-aaya="43">Наистина Адът е обещан за всички тях.</span>
<span data-aaya="44">Той има седем врати. За всяка врата има отделена група.</span>
<span data-aaya="45">Богобоязливите ще бъдат сред градини и извори:</span>
<span data-aaya="46">“Влезте там с мир - в безопасност!”</span>
<span data-aaya="47">И ще премахнем от сърцата им всяка омраза - братя на престоли един срещу друг.</span>
<span data-aaya="48">Не ще ги засегне там умора и не ще бъдат оттам изведени.</span>
<span data-aaya="49">Извести Моите раби [о, Мухаммад], че Аз съм Опрощаващия, Милосърдния!</span>
<span data-aaya="50">И че Моето мъчение е болезненото мъчение.</span>
<span data-aaya="51">И ги извести за гостите на Ибрахим!</span>
<span data-aaya="52">Когато влязоха при него и рекоха: “Мир!”, рече: “Ние се страхуваме от вас.”</span>
<span data-aaya="53">Рекоха: “Не се страхувай! Ние те благовестваме за син, надарен със знание.”</span>
<span data-aaya="54">Рече: “Нима ме благовествате, при все че ме настигна старостта? И с какво ще ме възрадвате?”</span>
<span data-aaya="55">Рекоха: “Възрадвахме те с истината. И не губи надежда!”</span>
<span data-aaya="56">Каза: “А кой губи надежда за милостта на своя Господ освен заблудените?”</span>
<span data-aaya="57">И каза: “А какво е намерението ви, о, пратеници?”</span>
<span data-aaya="58">Казаха: “Изпратени сме при хора престъпващи,</span>
<span data-aaya="59">освен семейството на Лут. Ще го спасим цялото,</span>
<span data-aaya="60">освен неговата жена. Известено ни е, че тя ще бъде сред оставащите.”</span>
<span data-aaya="61">И когато пратениците дойдоха при семейството на Лут,</span>
<span data-aaya="62">той каза: “Вие сте непознати хора.”</span>
<span data-aaya="63">Казаха: “Да, дойдохме при теб с онова, за което се съмняват [твоите хора].</span>
<span data-aaya="64">И ти донесохме правдата. Ние казваме истината.</span>
<span data-aaya="65">Тръгни със своето семейство в част от нощта и върви зад тях! И никой от вас да не се обърне! И продължете натам, където ви е повелено!”</span>
<span data-aaya="66">И го предизвестихме с тази повеля, че коренът на тези ще бъде отсечен на сутринта.</span>
<span data-aaya="67">И дойдоха жителите на града зарадвани.</span>
<span data-aaya="68">Каза [Лут]: “Тези са ми гости. Не ме опозорявайте!</span>
<span data-aaya="69">Бойте се от Аллах! И не ме посрамвайте!”</span>
<span data-aaya="70">Казаха: “Не те ли възпряхме от хората [да ти гостуват]?”</span>
<span data-aaya="71">Каза: “Ето дъщерите ми, ако ще вършите!”</span>
<span data-aaya="72">Кълна се в твоя живот [о, Мухаммад], те в своето опиянение се лутат!</span>
<span data-aaya="73">И Викът ги обзе при изгрев слънце.</span>
<span data-aaya="74">И преобърнахме селището надолу, и изсипахме над тях порой камъни от глина.</span>
<span data-aaya="75">В това има знамения за прозорливите.</span>
<span data-aaya="76">Те [- селищата] са на все още съществуващ път.</span>
<span data-aaya="77">В това има знамение за вярващите.</span>
<span data-aaya="78">И обитателите на Горичката бяха угнетители.</span>
<span data-aaya="79">Затова им отмъстихме. И двете са на видим път.</span>
<span data-aaya="80">И обитателите на ал-Хиджр взеха за лъжци пратениците.</span>
<span data-aaya="81">Дадохме им Наши знамения, ала се отдръпнаха от тях.</span>
<span data-aaya="82">И изсичаха домове в планините - в безопасност.</span>
<span data-aaya="83">Но Викът ги обзе на сутринта.</span>
<span data-aaya="84">И не ги избави онова, което бяха придобили.</span>
<span data-aaya="85">Сътворихме Ние небесата и земята, и онова, което е помежду тях, единствено с мъдрост. Часът непременно ще дойде, затова [о, Мухаммад] прости с великодушна прошка!</span>
<span data-aaya="86">Твоят Господ е Всетворящия, Всезнаещия.</span>
<span data-aaya="87">Ние вече ти дадохме седемте повтарящи се знамения и великия Коран.</span>
<span data-aaya="88">Не устремявай поглед към онова, което дадохме за наслада на групи от тях, и не скърби за тях! И спусни своето крило над вярващите!</span>
<span data-aaya="89">И кажи: “Аз наистина съм ясният предупредител.”</span>
<span data-aaya="90">Както низпослахме [наказание] и за поделящите,</span>
<span data-aaya="91">които сториха на части Корана.</span>
<span data-aaya="92">Кълна се в твоя Господ! Ще ги питаме всички</span>
<span data-aaya="93">за онова, което са извършили.</span>
<span data-aaya="94">Извести онова, което ти бе повелено, и се отдръпни от съдружаващите!</span>
<span data-aaya="95">Ние сме ти достатъчни срещу присмехулниците,</span>
<span data-aaya="96">които наред с Аллах приемат друг бог. Ала ще узнаят.</span>
<span data-aaya="97">И знаем Ние, че сърцето ти се свива от техните думи.</span>
<span data-aaya="98">Но прославяй с възхвала своя Господ и бъди от покланящите се в суджуд!</span>
<span data-aaya="99">И служи на своя Господ, докато дойде при теб неизбежното!</span>
</section>
<section data-sura="16">
<span data-name>سُوۡرَةُ النَّحۡلِ</span>
<span data-aaya="1">Повелята на Аллах непременно ще дойде, но не прибързвайте с това! Пречист е Той! Превисоко е над онова, с което Го съдружават!</span>
<span data-aaya="2">Той низпослава ангелите, разкривайки Своята повеля комуто пожелае от Своите раби: “Предупреждавайте, че няма друг бог освен Мен! И да се боят от Мен!”</span>
<span data-aaya="3">Той сътвори небесата и земята с мъдрост. Превисоко е над онова, с което Го съдружават!</span>
<span data-aaya="4">Той сътвори човека от частица сперма и ето го - явен противник!</span>
<span data-aaya="5">И сътвори Той добитъка. В него има топлина за вас и ползи, и от него ядете.</span>
<span data-aaya="6">В него има и хубост за вас, когато го прибирате вечер и когато го подкарвате на паша.</span>
<span data-aaya="7">И носи вашите товари към страни, които не бихте стигнали освен с тежък труд. Вашият Господ е състрадателен, милосърден.</span>
<span data-aaya="8">[Сътвори] и конете, и мулетата, и магаретата - за да ги яздите и за украса. И сътвори Той каквото не знаете.</span>
<span data-aaya="9">Аллах насочва по Правия път, а другите [пътища] отклоняват. И ако Той пожелаеше, би ви напътил всички.</span>
<span data-aaya="10">Той е, Който изсипва вода от небето. За вас от нея има за пиене и от нея [израстват] храсти, откъдето пасете [добитъка].</span>
<span data-aaya="11">С нея Той за вас изважда посевите и маслините, и палмите, и гроздето, и всички плодове. В това има знамение за хора премислящи.</span>
<span data-aaya="12">И подчини Той за вас нощта и деня, и слънцето, и луната, и звездите са подчинени на Неговата повеля. В това има знамения за хора проумяващи.</span>
<span data-aaya="13">И това, което създаде за вас по земята в различни цветове... В това има знамение за хора поучаващи се.</span>
<span data-aaya="14">Той е, Който подчини морето, за да ядете оттам прясно месо и да извличате оттам украшения, които носите. И виждаш корабите да го браздят, и за да търсите от Него благодат, и за да сте признателни.</span>
<span data-aaya="15">И положи на земята непоклатими планини, за да не се люлее с вас; и реки, и пътища, за да се напътите;</span>
<span data-aaya="16">и други знаци; и по звездите се насочват.</span>
<span data-aaya="17">И нима Онзи, Който сътворява, е като онзи, който не може да сътворява? Не ще ли се поучите?;</span>
<span data-aaya="18">И ако пресмятате благодеянията на Аллах, не ще ги изчислите. Аллах е опрощаващ, милосърден.</span>
<span data-aaya="19">Аллах знае какво спотайвате и какво разкривате.</span>
<span data-aaya="20">Онези, които [неверниците] ги зоват вместо Аллах, нищо не могат да сътворят, а и самите те са сътворени</span>
<span data-aaya="21">безжизнени мъртъвци. И не ще усетят кога ще бъдат възкресени.</span>
<span data-aaya="22">Вашият Бог е единственият Бог. А онези, които не вярват в отвъдния живот, сърцата им [Го] отричат и надменни са те.</span>
<span data-aaya="23">Без съмнение, Аллах знае какво спотайват и какво разкриват. Той не обича надменните.</span>
<span data-aaya="24">И когато им се казва: “Какво е низпослал вашият Господ?”, казват: “Легенди на предците!”,</span>
<span data-aaya="25">за да понесат в Деня на възкресението всички свои товари и някои товари на заблудените от тях хора в неведение. И колко лошо е онова, което ще понесат!</span>
<span data-aaya="26">И онези преди тях лукавстваха, но Аллах разруши тяхното здание из основи и рухна отгоре им таванът. И мъчението им дойде оттам, откъдето не им е хрумвало.</span>
<span data-aaya="27">После, в Деня на възкресението, Той ще ги опозори и ще каже: “Къде са Моите съдружници, заради които враждувахте?” Дарените със знанието ще кажат: “Позорът и злото Днес са за неверниците,</span>
<span data-aaya="28">на които - угнетили себе си - ангелите прибират душите.” Тогава ще се смирят: “Не сме вършили зло.” Да, Аллах знае какво сте вършили.</span>
<span data-aaya="29">Влезте през вратите на Ада, там ще пребивавате вечно! Колко лошо е обиталището на надменните!</span>
<span data-aaya="30">И ще се каже на богобоязливите: “Какво е низпослал вашият Господ?” Ще кажат: “Добро.” За благодетелните има добрина на този свят, а отвъдният дом е най-доброто. И колко прекрасен е Домът на богобоязливите!</span>
<span data-aaya="31">градините на Адн, в които ще влязат  - сред тях реки текат. Там ще имат, каквото пожелаят. Така Аллах възнаграждава богобоязливите</span>
<span data-aaya="32">на които - пречисти - ангелите прибират душите. Ще им кажат: “Мир вам!” Влезте в Рая заради онова, което сте вършили!”</span>
<span data-aaya="33">Нима [неверниците] чакат друго освен да им се явят ангелите или да им се яви повелята на твоя Господ? Така постъпиха и онези преди тях. И не Аллах ги угнетява, а те себе си угнетяват.</span>
<span data-aaya="34">И ги сполетяха злините на онова, което извършиха. И ги обгради онова, на което се присмиваха.</span>
<span data-aaya="35">И рекоха съдружаващите: “Ако Аллах желаеше, нямаше да служим на нищо освен на Него, нито ние, нито бащите ни, и нямаше да възбраним без Него нищо. Така постъпваха и онези преди тях. А нима пратениците имат друг дълг освен ясното послание?</span>
<span data-aaya="36">И при всяка общност изпратихме пратеник: “Служете на Аллах и странете от сатаните!” Някои от тях Аллах напъти, а някои заслужиха заблудата. Вървете по земята и вижте какъв е краят на отричащите!</span>
<span data-aaya="37">Дори ако ти копнееш да ги напътиш [о Мухаммад], Аллах не напътва онзи, който избира заблудата. Те нямат помощници.</span>
<span data-aaya="38">И се заклеха в Аллах с най-усърдните си клетви: “Аллах не ще възкреси онзи, който умре.” Да, истинно е Неговото обещание. Ала повечето хора не знаят.</span>
<span data-aaya="39">[Аллах ще ги възкреси], за да им обясни онова, по което бяха в разногласие, и за да узнаят неверниците, че са лъжци.</span>
<span data-aaya="40">Нашето Слово към нещо, когато го пожелаем, е само да му кажем: “Бъди!”. И то става.</span>
<span data-aaya="41">А които се преселиха заради Аллах, след като бяха угнетени, ще ги настаним на добро място в земния живот, а наградата на отвъдния е още по-голяма, ако знаят</span>
<span data-aaya="42">онези, които търпят и на своя Господ се уповават.</span>
<span data-aaya="43">И преди теб изпращахме само мъже, на които давахме откровение - питайте хората на Писанието, ако вие не сте узнали -</span>
<span data-aaya="44">с ясните знаци и писанията... И низпослахме на теб [о, Мухамад] Напомнянето, за да обясниш на хората какво им е низпослано и за да размислят.</span>
<span data-aaya="45">Нима онези, които кроят злините, имат сигурност, че Аллах не ще накара земята да ги погълне или че мъчението не ще дойде при тях, откъдето не им хрумва?</span>
<span data-aaya="46">Или че Той не ще ги накаже при тяхното странстване, а те не могат да Го възпрат?</span>
<span data-aaya="47">Или че Той не ще ги сграбчи в уплах? Вашият Господ е състрадателен, милосърден.</span>
<span data-aaya="48">Нима не видяха всяко нещо, което Аллах е сътворил? Свеждат се сенките му надясно и наляво, кланяйки се на Аллах със смирение.</span>
<span data-aaya="49">На Аллах се покланя в суджуд всичко на небесата и всяка твар по земята, и ангелите - без да се големеят.</span>
<span data-aaya="50">Страхуват се от своя Господ, Който е над тях, и вършат, каквото им се повелява.</span>
<span data-aaya="51">И отреди Аллах: “Не приемайте два бога! Един е Бог. От Мен се бойте, само от Мен!”</span>
<span data-aaya="52">И Негово е всичко на небесата и на земята, и неизменно за Него е служенето. И нима се боите от друг освен от Аллах?</span>
<span data-aaya="53">И каквато и благодат да имате, тя е от Аллах. После, щом ви засегне беда, Него умолявате.</span>
<span data-aaya="54">После, щом Той ви отмахне бедата, ето - някои от вас съдружават своя Господ,</span>
<span data-aaya="55">за да отрекат онова, което сме им дали. Наслаждавайте се и ще узнаете!</span>
<span data-aaya="56">И отреждат за онова, което не познават, дял от препитанието, което Ние сме им дали. Кълна се в Аллах, непременно ще бъдете питани за онова, което сте измисляли.</span>
<span data-aaya="57">И отреждат за Аллах дъщерите - пречист е Той!, - а за себе си - онова, което възжелават.</span>
<span data-aaya="58">И щом известят някого от тях за женска рожба, лицето му помрачнява и спотайва той печал.</span>
<span data-aaya="59">Скрива се от хората заради лошото, което са му съобщили - дали да я пощади за унижение, или [жива] да я зарови в пръстта. Колко лошо отсъждат!</span>
<span data-aaya="60">Онези, които не вярват в отвъдния живот, имат най-лошите качества, а най-съвършените принадлежат на Аллах. Той е Всемогъщия, Премъдрия.</span>
<span data-aaya="61">И ако Аллах наказваше хората за техния гнет, Той не би оставил на земята дори една твар. Ала Той ги забавя за определен срок. И щом срокът им дойде, и с миг дори не ще го забавят, нито ще го изпреварят.</span>
<span data-aaya="62">И отреждат за Аллах онова, което мразят. И езиците им описват лъжата - че за тях е най-хубавото. Без съмнение, за тях е Огънят и там ще бъдат изоставени.</span>
<span data-aaya="63">Кълна се в Аллах, вече изпращахме пратеници и на общности преди теб [о, Мухаммад]. Но сатаната разкраси за тях делата им. Днес той е техният покровител и за тях има болезнено мъчение.</span>
<span data-aaya="64">И низпослахме Книгата на теб, единствено за да им разясниш онова, по което са в разногласие - и с напътствие, и милост за хора вярващи.</span>
<span data-aaya="65">И изсипва Аллах вода от небето, и съживява с нея земята след нейната смърт. В това има знамение за хора чуващи.</span>
<span data-aaya="66">И в добитъка има поука за вас. Даваме ви да пиете от онова, което е в стомаха му помежду нечистотии и кръв - чисто мляко, приятно за пиещите.</span>
<span data-aaya="67">И от плодовете на палмите и гроздето взимате опияняваща напитка и хубава храна. В това има знамение за хора проумяващи.</span>
<span data-aaya="68">И внуши твоят Господ на пчелите: “Вземете си жилища сред планините и по дърветата, и в онова, което [хората] градят!</span>
<span data-aaya="69">После яжте от всички плодове и следвайте пътищата на вашия Господ, улеснени [за вас]!” Излиза от стомаха им питие с различен цвят. В него има изцеление за хората. В това има знамение за хора премислящи.</span>
<span data-aaya="70">Аллах ви сътворява, после ви прибира душите. А някой от вас бива довеждан до най-окаяната възраст и тогава не знае нищо, след като е знаел. Аллах е всезнаещ, всесилен.</span>
<span data-aaya="71">Аллах предпочете едни от вас пред други в препитанието. А онези, които са предпочетени, не споделят своето препитание с владените от техните десници, в него да са равни. Тогава благодатта на Аллах ли отричат?</span>
<span data-aaya="72">Аллах ви отреди съпруги от самите вас и ви отреди от съпругите ви деца и внуци, и ви дава препитание от благата. И нима в лъжата вярват, а щедростта на Аллах отхвърлят?</span>
<span data-aaya="73">И вместо на Аллах те служат на онези, които не владеят за тях никакво препитание от небесата и от земята, и са безсилни.</span>
<span data-aaya="74">И не сторвайте подобия на Аллах! Аллах знае, вие не знаете.</span>
<span data-aaya="75">Аллах дава пример с един притежаван роб, неспособен на нищо, и човек, на когото дарихме от Нас хубаво препитание, и той раздава от него тайно и явно. Нима двамата са равни? Слава на Аллах! Ала повечето от тях не знаят.</span>
<span data-aaya="76">И дава Аллах пример с двама мъже - единият е ням, неспособен на нищо, и е бреме за своя господар. Където и да го прати, той не донася добро. Нима са равни, той и онзи, който повелява справедливост и е на правия път?</span>
<span data-aaya="77">На Аллах принадлежи неведомото на небесата и на земята. Повелята за Часа е, само колкото да мигне око, или още по-бързо. Аллах над всяко нещо има сила.</span>
<span data-aaya="78">И ви извади Аллах от утробите на вашите майки, без да имате знание, и Той направи за вас слуха и зрението, и сърцата, за да сте признателни.</span>
<span data-aaya="79">Не виждат ли те птиците, покорни [да летят] в небесния простор? - Само Аллах ги крепи. В това има знамения за хора вярващи.</span>
<span data-aaya="80">Аллах стори за вас домовете ви за отдих и стори за вас от кожите на добитъка домове, които са ви леки в дните на вашето пътуване и в дните на вашето отсядане; и от вълната и козината, и косъма им - обзавеждане и ползване до време.</span>
<span data-aaya="81">И стори Аллах за вас сенки от онова, което е сътворил, и стори за вас в планините убежища, и стори за вас одежди, които ви пазят от жегата, и одежди, които ви пазят в битка. Така изпълнява Той Своята благодат за вас, за да се отдадете Нему.</span>
<span data-aaya="82">А отметнат ли се [о, Мухаммад], твой дълг е само ясното послание.</span>
<span data-aaya="83">Те узнават благодатта на Аллах, после я отричат. Повечето от тях са неверници.</span>
<span data-aaya="84">Един Ден ще възкресим от всяка общност по един свидетел. Тогава неверниците не ще бъдат чути и не ще бъде позволено покаяние.</span>
<span data-aaya="85">И когато угнетителите видят мъчението, не ще им се облекчи то и не ще бъдат изчакани.</span>
<span data-aaya="86">И когато съдружаващите видят онези, които те са съдружавали с Аллах, ще кажат: “Господи, те са нашите идоли, които зовяхме освен Теб.” А те ще им отвърнат с думите: “Вие наистина сте лъжци.”</span>
<span data-aaya="87">И ще се отдадат на Аллах в този Ден със смирение, и ще изчезне от тях онова, което са измисляли.</span>
<span data-aaya="88">На онези, които отричат и възпират от пътя на Аллах, надбавяме мъчение върху мъчението, задето сеят развала.</span>
<span data-aaya="89">Един Ден ще възкресим от всяка общност по един свидетел за тях измежду техните редици. И теб [о, Мухаммад] ще доведем като свидетел за тези. И ти низпослахме Ние Книгата за разяснение на всяко нещо и с напътствие и милост, и с радостна вест за мюсюлманите.</span>
<span data-aaya="90">Аллах повелява справедливост и благодетелност, и поддържане на връзките с роднините, и възбранява покварата и порицаваното, и гнета. Наставлява ви Той, за да се поучите.</span>
<span data-aaya="91">И изпълнявайте обета към Аллах, щом сте обещали, и не нарушавайте клетвите, след като сте ги потвърдили и вече сте приели Аллах за ваш Свидетел! Аллах знае вашите дела.</span>
<span data-aaya="92">И не приличайте на жена, която си разкъсва преждата, след като я е изпрела - да превръщате своите клетви в измама помежду ви, задето една общност е по-многобройна от друга. С това Аллах ви изпитва и в Деня на възкресението непременно ще ви разкрие онова, по което бяхте в разногласие.</span>
<span data-aaya="93">И ако Аллах пожелаеше, Той щеше да ви стори една общност. Ала оставя Той в заблуда когото пожелае и напътва Той когото пожелае. И непременно ще бъдете питани за делата ви.</span>
<span data-aaya="94">И не превръщайте своите клетви в измама помежду ви, та да се подхлъзне крак, след като е бил устойчив, и да вкусите злото, задето сте възпирали от пътя на Аллах, и за вас да има огромно мъчение.</span>
<span data-aaya="95">И не продавайте обета на Аллах на никаква цена! Онова, което е при Аллах, е най-доброто за вас, ако знаете.</span>
<span data-aaya="96">Това, което е при вас, секва, а което е при Аллах, е вечно. Ще въздадем Ние на търпеливите награда по-хубава от онова, което са вършили.</span>
<span data-aaya="97">На всеки вярващ, мъж или жена, който извършва праведно дело, Ние ще отредим прелестен живот. И ще им въздадем награда по-хубава от онова, което са вършили.</span>
<span data-aaya="98">И когато четеш Корана, при Аллах търси убежище от прокудения сатана!</span>
<span data-aaya="99">Няма той власт над онези, които вярват и на своя Господ се уповават.</span>
<span data-aaya="100">Властта му е само над онези, които се сближават с него и които съдружават с Аллах.</span>
<span data-aaya="101">И когато подменяхме едно знамение с друго - а Аллах най-добре знае какво низпослава, - рекоха: “Ти само си измисляш.” Но повечето от тях не знаят.</span>
<span data-aaya="102">Кажи [о, Мухаммад]: “Светият Дух [Джибрил] го низпослава от твоя Господ с истината, за да укрепи вярващите, и за напътствие, и радостна вест за мюсюлманите.”</span>
<span data-aaya="103">И знаем Ние, че казват: “Някакъв човек го обучава.” Езикът на онзи, към когото клонят, е чуждоземен, а този [Коран] е на ясен, арабски език.</span>
<span data-aaya="104">Които не вярват в знаменията на Аллах, не ще ги напъти Аллах и за тях има болезнено мъчение.</span>
<span data-aaya="105">Лъжа измислят само онези, които не вярват в знаменията на Аллах. Те са лъжците.</span>
<span data-aaya="106">Който отрече Аллах, след като е повярвал - освен който е бил принуден, но сърцето му е спокойно с вярата... Ала които разтворят гръд за неверието, над тях е гневът на Аллах и за тях има огромно мъчение.</span>
<span data-aaya="107">Това е, защото възлюбиха земния живот повече от отвъдния и защото Аллах не напътва невярващите хора.</span>
<span data-aaya="108">Тези са, на които Аллах запечата сърцата и слуха, и зрението, тези са нехайните.</span>
<span data-aaya="109">Без съмнение, в отвъдния живот те са губещите.</span>
<span data-aaya="110">После твоят Господ... - за онези, които се преселят след своето изпитание, после се борят по пътя на Аллах и търпят - твоят Господ след това е опрощаващ, милосърден.</span>
<span data-aaya="111">Един Ден всеки ще дойде да защити себе си и на всеки докрай ще се изплати за онова, което е вършил. И не ще бъдат угнетени.</span>
<span data-aaya="112">И дава Аллах пример с едно селище. То бе мирно, спокойно. Получаваше препитанието си отвсякъде в изобилие. Но отрече то благата на Аллах, тогава Аллах го накара да изпита одеянието на глада и страха заради онова, което [жителите му] са сторили.</span>
<span data-aaya="113">Вече дойде при тях Пратеника измежду им, но го взеха за лъжец. Тогава ги обзе мъчението, както угнетяват.</span>
<span data-aaya="114">Яжте от онова, което Аллах ви даде за препитание - разрешено, приятно - и бъдете признателни за щедростта на Аллах, ако само на Него служите!</span>
<span data-aaya="115">Възбрани ви Той мършата и кръвта, и свинското месо, и закланото за друг, а не за Аллах. А който е бил принуден, без да е потисник, нито престъпващ - Аллах е опрощаващ, милосърден.</span>
<span data-aaya="116">И не изричайте лъжата, която езиците ви описват: “Това е позволено, а това е възбранено”, за да не измисляте лъжа за Аллах. Които измислят лъжа за Аллах, те не ще сполучат.</span>
<span data-aaya="117">Кратко наслаждение - и за тях има болезнено мъчение.</span>
<span data-aaya="118">А на юдеите възбранихме онова, за което ти разказахме преди. И не Ние ги угнетихме, а те себе си угнетиха.</span>
<span data-aaya="119">А твоят Господ... - за онези, които вършат зло в неведение и след това се разкаят, и поправят - твоят Господ е опрощаващ, милосърден.</span>
<span data-aaya="120">Наистина Ибрахим бе водител, покорен на Аллах, правоверен, и не бе от съдружаващите -</span>
<span data-aaya="121">признателен бе за Неговите блага. Избра го Той и го насочи по правия път.</span>
<span data-aaya="122">И му отредихме добрина в земния живот, и в отвъдния е сред праведниците.</span>
<span data-aaya="123">После ти разкрихме [о, Мухаммад]: “Следвай религията на Ибрахим правоверния!” Той не бе от съдружаващите.</span>
<span data-aaya="124">Съботата бе сторена само за онези, които бяха в разногласие за нея. В Деня на възкресението твоят Господ ще отсъди между тях за онова, по което бяха в разногласие.</span>
<span data-aaya="125">Призовавай към пътя на твоя Господ с мъдрост и хубаво поучение, и спори с тях по най-хубавия начин! Твоят Господ най-добре знае кой се е отклонил от Неговия път и знае напътените.</span>
<span data-aaya="126">И ако наказвате [о, вярващи], накажете със същото, с което са ви наказали! А ако търпите, това е най-доброто за търпеливите.</span>
<span data-aaya="127">И търпи! Твоето търпение е само с подкрепата на Аллах. И не скърби за тях, и не се притеснявай от тяхното лукавство!</span>
<span data-aaya="128">Аллах е с богобоязливите и с благодетелните.</span>
</section>
<section data-sura="17">
<span data-name>سُوۡرَةُ بَنِيۡٓ اِسۡرَآءِيۡلَ</span>
<span data-aaya="1">Пречист е Онзи, Който пренесе Своя раб нощем от Свещената джамия до Най-далечната джамия, околностите на която Ние благословихме, за да му покажем от Нашите знамения. Той е Всечуващия, Всезрящия.</span>
<span data-aaya="2">И дадохме на Муса Писанието, и го сторихме напътствие за синовете на Исраил: “Да не приемате друг покровител освен Мен,</span>
<span data-aaya="3">о, потомство на онези, които пренесохме заедно с Нух!” Той бе признателен раб.</span>
<span data-aaya="4">Предрекохме Ние на синовете на Исраил в Писанието: “Ще рушите по земята два пъти и ще потискате с огромен гнет.”</span>
<span data-aaya="5">И когато настъпи обещаното за първото от двете, изпратихме срещу вас Наши раби, които имаха огромна мощ, и ви издириха сред домовете. И това обещание бе изпълнено.</span>
<span data-aaya="6">После ви дадохме надмощие над тях и ви подпомогнахме с имоти и синове, и ви отредихме повече воинска сила.</span>
<span data-aaya="7">Ако благодетелствате, за себе си благодетелствате, а ако вършите зло, то пак е за вас. И когато настъпи обещаното за втория път - [изпратихме други], за да ви унижат и да влязат в храма, както влязоха там първия път, и съвсем да унищожат онова, което надвиха...</span>
<span data-aaya="8">Може вашият Господ да ви помилва. И ако вие повторите, и Ние ще повторим. И сторихме Ада затвор за неверниците.</span>
<span data-aaya="9">Този Коран напътва към най-правото и благовества вярващите, които вършат праведни дела, че ще имат огромна награда</span>
<span data-aaya="10">и че за онези, които не вярват в отвъдния живот, сме приготвили болезнено мъчение.</span>
<span data-aaya="11">Човек зове злото, както зове и доброто. Човек е припрян.</span>
<span data-aaya="12">И сторихме нощта и деня две знамения. И изтриваме знака на нощта, и сторваме осветяващ знака на деня, за да търсите благодат от вашия Господ и за да знаете броя на годините, и изчислението. И всяко нещо разяснихме подробно.</span>
<span data-aaya="13">И привързахме делата на всеки човек към неговата шия. И в Деня на възкресението ще му извадим книга, която той ще намери разтворена:</span>
<span data-aaya="14">“Чети своята книга! Достатъчен си Днес да направиш равносметка за себе си.”</span>
<span data-aaya="15">Който се е напътил, за себе си се напътва, а който се е заблудил, в свой ущърб се заблуждава. Никой съгрешил не ще носи греха на друг. И не наказвахме, докато не проводехме пратеник.</span>
<span data-aaya="16">И ако пожелаем да изтребим селище, повеляваме на живеещите в охолство там [да се смирят], а те престъпват. Тогава се сбъдва срещу него словото и напълно го опустошаваме.</span>
<span data-aaya="17">И колко поколения погубихме след Нух! Достатъчен е твоят Господ - сведущ и всезрящ за греховете на Своите раби.</span>
<span data-aaya="18">Който възжелае преходното, в него му ускоряваме каквото пожелаем за когото поискаме. После му отреждаме Ада, там ще гори порицаван, прокуден.</span>
<span data-aaya="19">А който възжелае отвъдния живот и както подобава се старае за него, вярвайки - на тези старанието им ще се отплати.</span>
<span data-aaya="20">За всички набавяме - и за тези, и за онези - от дара на твоя Господ. Дарът на твоя Господ не е възбранен.</span>
<span data-aaya="21">Виж как предпочетохме едни над други, а отвъдният живот е по-велик по степени и по-велик за предпочитание.</span>
<span data-aaya="22">И не взимай друг за Бог заедно с Аллах, та да не се окажеш порицаван, унизен!</span>
<span data-aaya="23">И повели твоят Господ да не служите другиму освен Нему, и към родителите - добрина! Ако единият от тях или и двамата достигнат старостта при теб, не им казвай: “Уф!” и не ги навиквай, а им казвай ласкави слова!</span>
<span data-aaya="24">И от милосърдие спусни за тях крилото на смирението и кажи: “Господи мой, помилвай ги, както и те ме отгледаха от малък!”</span>
<span data-aaya="25">Вашият Господ най-добре знае какво е в душите ви. Ако сте праведни, на разкайващите се Той опрощава.</span>
<span data-aaya="26">И отдай на роднината правото му, и на нуждаещия се, и на пътника [в неволя], но не пилей с прахосничество!</span>
<span data-aaya="27">Прахосниците са братя на сатаната. Сатаната към своя Господ е голям неблагодарник.</span>
<span data-aaya="28">И ако се отдалечиш от тях, търсейки от своя Господ милост, на която се надяваш, кажи им поне блага дума!</span>
<span data-aaya="29">И не сторвай ръката ти да е прикована към шията [в скъперничество], и не я разтваряй всецяло, та да не станеш упрекван, безпомощен!</span>
<span data-aaya="30">Твоят Господ увеличава препитанието за когото пожелае и Той го намалява. За Своите раби Той е сведущ, всезрящ.</span>
<span data-aaya="31">И не убивайте децата си поради страх от бедност! Ние храним и тях, и вас. Убиването им е голям грях.</span>
<span data-aaya="32">И не пристъпвайте към прелюбодеянието! То е непристойност и е злочест път.</span>
<span data-aaya="33">И не убивайте човек - Аллах е възбранил това, освен по право! А който бъде убит с гнет, Ние даваме власт на неговия наследник, но да не прекалява в убиването! На него се дава подкрепа.</span>
<span data-aaya="34">И не пристъпвайте към имота на сирака, освен с добронамереност, докато не достигне зрелост! И изпълнявайте обета! За обета се носи отговорност.</span>
<span data-aaya="35">И изпълвайте мярката, когато мерите, и претегляйте с точни везни! Това е най-доброто и най-хубавото за изход.</span>
<span data-aaya="36">И не следвай онова, което не знаеш! И слухът, и зрението, и сърцето - за всички тях ще бъде питано.</span>
<span data-aaya="37">И не върви по земята с надменност! Ти нито ще пробиеш земята, нито ще се въздигнеш колкото планините.</span>
<span data-aaya="38">Лошото във всичко това е омразно при твоя Господ.</span>
<span data-aaya="39">Това е от мъдростта, която твоят Господ ти разкри. И не взимай друг за бог заедно с Аллах, та да не бъдеш хвърлен в Ада упрекван, прокуден!</span>
<span data-aaya="40">Нима [о, съдружаващи] вашият Господ е заделил за вас синовете, а за Себе Си е взел дъщери измежду ангелите? Наистина изричате прекомерни думи.</span>
<span data-aaya="41">И дадохме разяснения в този Коран, за да се поучат, а това им надбави само ненавист.</span>
<span data-aaya="42">Кажи [о, Мухаммад]: “Ако имаше заедно с Него други богове, както казват, тогава те щяха да търсят път към Владетеля на Трона.”</span>
<span data-aaya="43">Пречист е Той и е много високо, превисоко над онова, което говорят!</span>
<span data-aaya="44">Прославят Го седемте небеса и земята, и всичко по тях. И няма нищо, което да не прославя Неговата възхвала. Ала вие не разбирате прославата им. Той е всеблаг, опрощаващ.</span>
<span data-aaya="45">И когато четеш Корана, спускаме невидима завеса между теб и онези, които не вярват в отвъдния живот.</span>
<span data-aaya="46">И сложихме сърцата им в броня, да не го разбират, и в ушите им - глухота. И когато споменаваш в Корана единствено твоя Господ, те обръщат гръб с отвращение.</span>
<span data-aaya="47">Най-добре Ние знаем какво чуват, когато те слушат [скришом] и когато си шепнат, когато угнетителите си казват: “Вие следвате само един омагьосан мъж.”</span>
<span data-aaya="48">Виж как те уподобиха и се заблудиха, и вече са неспособни да намерят пътя!</span>
<span data-aaya="49">И казват: “Нима след като станем кости и пръст, нима наистина ще бъдем възкресени в ново творение?”</span>
<span data-aaya="50">Кажи: “Дори и да сте камъни или желязо,</span>
<span data-aaya="51">или творение от нещо, което смятате за велико!” И ще кажат: “Кой ще ни възстанови?” Кажи: “Онзи, Който ви създаде първия път.” И ще поклатят към теб глава и ще рекат: “Кога ще бъде това?” Кажи: “Може и да е скоро.”</span>
<span data-aaya="52">Деня, в който Той ще ви позове и ще откликнете на Неговата повеля, и ще мислите, че само малко сте престояли.</span>
<span data-aaya="53">И кажи на Моите раби да говорят най-хубавото! Сатаната сее раздор между тях. Сатаната е явен враг на човека.</span>
<span data-aaya="54">Вашият Господ най-добре ви познава. Ако пожелае, ще ви помилва, или ако пожелае, ще ви накаже. И не те изпратихме да бъдеш техен покровител.</span>
<span data-aaya="55">Твоят Господ най-добре знае всички на небесата и на земята. И предпочетохме едни пророци пред други. И дадохме на Дауд псалми.</span>
<span data-aaya="56">Кажи: “Позовете онези, които приемате вместо Него, но те нито могат да премахнат бедата от вас, нито да я отклонят.”</span>
<span data-aaya="57">Онези, които [съдружаващите] зоват, се стремят да се доберат до своя Господ, кой от тях да бъде най-близо, и се надяват на Неговата милост, и се страхуват от Неговото мъчение. Мъчението на твоя Господ е за опасение.</span>
<span data-aaya="58">И не ще има селище, което Ние да не сме погубили преди Деня на възкресението, или да не сме измъчвали със сурово мъчение. Всичко това е записано в Книгата-майка.</span>
<span data-aaya="59">Въздържахме се да изпратим знаменията, само защото предците ги взимаха за лъжа. И дадохме на самудяните камилата - явно знамение, а те го отхвърлиха. И изпращаме знаменията единствено за заплаха.</span>
<span data-aaya="60">И ти казахме: “Твоят Господ обгражда хората.” И сторихме видението, което ти показахме, и прокълнатото дърво в Корана, само за изпитание на хората. И ги заплашваме, но това им надбавя само голямо престъпване.</span>
<span data-aaya="61">И когато казахме на ангелите: “Сведете чела пред Адам!”, те се поклониха, освен Иблис. Рече: “Нима да се поклоня на този, когото Ти сътвори от глина?”</span>
<span data-aaya="62">И рече: “Да Ти покажа ли какъв е този, когото Ти почете повече от мен? Ако ми дадеш отсрочка до Деня на възкресението, аз непременно ще завладея неговото потомство, освен малцина.”</span>
<span data-aaya="63">Рече: “Върви! А който от тях те последва, възмездието ви е Адът - обилно възмездие.</span>
<span data-aaya="64">И подбуждай с твоя глас когото можеш от тях, и ги призовавай с конниците и пехотинците си, и поделяй с тях имотите и децата, и им обещавай!” Но сатаната им обещава само измама.</span>
<span data-aaya="65">“Над Моите раби ти нямаш власт. И достатъчен е твоят Господ за покровител.”</span>
<span data-aaya="66">Вашият Господ е, Който придвижва за вас корабите в морето, за да търсите от Неговата благодат. Той е милосърден към вас.</span>
<span data-aaya="67">И когато ви засегне беда в морето, онези, които зовете, изчезват, освен Него. А когато Той ви изведе на сушата, вие се извръщате. Човекът е неблагодарник.</span>
<span data-aaya="68">Имате ли сигурност, че Той не ще накара сушата да ви погълне, или че не ще изпрати срещу вас ураган от камъни? После не ще намерите за себе си покровител.</span>
<span data-aaya="69">Или имате сигурност, че Той не ще ви върне там повторно, и не ще изпрати срещу вас ломящ вятър, та да ви издави заради вашето неверие? После не ще си намерите в това помощник срещу Нас.</span>
<span data-aaya="70">И почетохме Ние синовете на Адам, и ги пренасяме по сушата и морето, и им даваме от благата. И ги предпочетохме да превъзхождат повечето от онези, които сътворихме.</span>
<span data-aaya="71">В Деня ще позовем всички хора с техните водители. Онези, чиято книга е подадена в десницата им, ще четат [с доволство] книгата си и не ще бъдат угнетени дори с влакънце от фурма.</span>
<span data-aaya="72">А който на този свят е сляп, той ще бъде сляп и в отвъдния, и ще бъде най-заблудения за пътя.</span>
<span data-aaya="73">И се домогваха да те отклонят от онова, което ти разкрихме [о, Мухаммад], за да измислиш за Нас друго, и тогава щяха да те вземат за приятел.</span>
<span data-aaya="74">И ако не те бяхме Ние подкрепили, за малко щеше да склониш към тях.</span>
<span data-aaya="75">Тогава щяхме да те накараме двойно да вкусиш [мъчението на] живота и двойно - на смъртта. После не ще си намериш помощник срещу Нас.</span>
<span data-aaya="76">И се домогваха да напуснеш земята [на Мека], за да те прогонят оттам. Тогава и те щяха да останат само малко след теб.</span>
<span data-aaya="77">Такъв бе обичаят спрямо Нашите пратеници, които изпратихме преди теб... И не ще откриеш промяна в Нашия обичай.</span>
<span data-aaya="78">Отслужвай молитвите от захождането на слънцето до мрака на нощта, и утринната молитва! Утринната молитва се засвидетелства.</span>
<span data-aaya="79">И в част от нощта бодърствай с [молитва] допълнително за теб. Твоят Господ ще те въздигне на похвално място.</span>
<span data-aaya="80">Кажи: “Господи мой, въведи ме с достойнство и ме изведи с достойнство! И дай ми за подкрепа власт от Теб!”</span>
<span data-aaya="81">И кажи: “Дойде истината и погина лъжата. Несъмнено лъжата погива.”</span>
<span data-aaya="82">И низпославаме в Корана това, което е изцеление и милост за вярващите, а на угнетителите той надбавя само загуба.</span>
<span data-aaya="83">И когато дадем благодат на човек, той се извръща и се отдалечава по своя си път. А когато го засегне злото, той потъва в отчаяние.</span>
<span data-aaya="84">Кажи: “Всеки постъпва по свой начин. Но вашият Господ най-добре знае кой е на по-прав път.”</span>
<span data-aaya="85">И те питат за духа. Кажи: “Духът е от делото на моя Господ и ви е дадено само малко от знанието.”</span>
<span data-aaya="86">И ако пожелаем, Ние ще отнемем онова, което ти разкрихме - после не ще си намериш покровител срещу Нас</span>
<span data-aaya="87">но само по милост от твоя Господ [не ще го отнемем]. Наистина благодатта Му към теб е голяма.</span>
<span data-aaya="88">Кажи: “И да се съберат хората и джиновете, за да създадат подобен на този Коран, те не ще създадат такъв подобен, дори един на друг да си помагат.”</span>
<span data-aaya="89">И разяснихме за хората всякакви примери в този Коран. А повечето хора се противят само от неверие.</span>
<span data-aaya="90">И казаха: “Не ще ти повярваме, докато не направиш да бликне за нас извор от земята,</span>
<span data-aaya="91">или да имаш градина с палми и грозде, и да направиш да бликнат сред нея реки в изобилие,</span>
<span data-aaya="92">или да направиш небето да падне - както твърдиш - върху нас на отломки, или да доведеш насреща ни Аллах и ангелите,</span>
<span data-aaya="93">или да имаш дом от злато, или да се възкачиш на небето. И не ще повярваме на твоето възкачване, докато не ни свалиш книга, която да прочетем.” Кажи [о, Мухаммад]: “Пречист е моят Господ! Не съм ли само един човек-пратеник?”</span>
<span data-aaya="94">И пречеше на хората да повярват, когато им се яви напътствието, само това, че казваха: “Нима Аллах ни проводи човек-пратеник?”</span>
<span data-aaya="95">Кажи: “Ако имаше на земята ангели, които да ходят спокойно, щяхме да им свалим от небето ангел-пратеник.”</span>
<span data-aaya="96">Кажи: “Достатъчен е Аллах за свидетел между мен и вас. Той за Своите раби е сведущ, всезрящ.”</span>
<span data-aaya="97">Когото Аллах напъти, той е на правия път, а когото остави в заблуда - не ще намериш за тях защитници освен Него. И ще ги съберем в Деня на възкресението по очи - слепи, неми и глухи. Мястото им е Адът. Всякога, щом позагасне, ще им добавяме пламъци.</span>
<span data-aaya="98">Това е тяхното възмездие, защото не повярваха в Нашите знамения и казваха: “Нима след като станем кости и пръст, нима наистина ще бъдем възкресени в ново творение?”</span>
<span data-aaya="99">Нима не виждат, че Аллах, Който сътвори небесата и земята, е способен да сътвори и подобни на тях? И отреди им срок, за който няма съмнение. А угнетителите се възпротивяват само от неверие.</span>
<span data-aaya="100">Кажи: “Дори да притежавахте съкровищниците с милостта на моя Господ, и тогава щеше да ви се свиди поради страх от [тяхното] изчерпване. Човекът е скъперник.”</span>
<span data-aaya="101">И вече дадохме на Муса девет ясни знамения. И питай [о, Мухаммад] синовете на Исраил как той дойде при тях и Фараонът му рече: “Мисля, о, Муса, че наистина си омагьосан.”</span>
<span data-aaya="102">Рече [Муса]: “Ти вече узна, че тези [знамения] ги низпосла като явни доводи не друг, а Господът на небесата и на земята. И мисля, о, Фараоне, че наистина ти си погубен.”</span>
<span data-aaya="103">И искаше да ги прогони от Земята [на Египет]. И издавихме него и всички заедно с него.</span>
<span data-aaya="104">И рекохме след него на синовете на Исраил: “Обитавайте земята и когато настъпи обещаното за отвъдния живот, ще ви доведем стълпени.”</span>
<span data-aaya="105">С истината го низпослахме [Корана], с истината бе низпослан. И те изпратихме Ние [о, Мухаммад] само като благовестител и предупредител.</span>
<span data-aaya="106">Ние разделихме Корана на части, за да го четеш пред хората бавно. И го низпослахме постепенно.</span>
<span data-aaya="107">Кажи: “И да вярвате в него, и да не вярвате, дарените със знанието преди него покорно свеждат чела до земята в суджуд, когато им бъде четен.</span>
<span data-aaya="108">И казват: “Пречист е нашият Господ! Обещанието на нашия Господ наистина се изпълни.”</span>
<span data-aaya="109">И покорно свеждат чела до земята, плачейки, и им надбавя той смирение.</span>
<span data-aaya="110">Кажи: “Зовете [Го] Аллах или зовете [Го] Всемилостивия! Както и да [Го] зовете, Негови са Най-прекрасните имена. И не отслужвай гръмогласно своята молитва, нито я шепни, а потърси среден път в това!”</span>
<span data-aaya="111">И кажи: “Слава на Аллах, Който не се е сдобивал със син и не е имал съдружник във владението, и не е имал помощник срещу безсилието. И Го прославяй с възвеличаване!</span>
</section>
<section data-sura="18">
<span data-name>سُوۡرَةُ الۡكَهۡفِ</span>
<span data-aaya="1">Слава на Аллах, Който низпосла на Своя раб Книгата и не стори в нея изопачение!</span>
<span data-aaya="2">Достоверна - да предупреждава за сурово мъчение от Него и да благовества вярващите, които вършат праведни дела, че за тях ще има добра награда [в Рая]</span>
<span data-aaya="3">там ще останат вечно.</span>
<span data-aaya="4">И да предупреждава онези, които казват: “Аллах се сдоби със син.”</span>
<span data-aaya="5">Нито те имат знание за това, нито предците им. Голяма дума излиза от устата им. Те не изричат друго освен само лъжа.</span>
<span data-aaya="6">Не погубвай себе си от скръб по тях [о, Мухаммад], ако не повярват в това послание.</span>
<span data-aaya="7">Ние сторихме това, което е на земята, да е нейна украса, за да ги изпитаме кой от тях е по-добър по деяние.</span>
<span data-aaya="8">И ще превърнем Ние това, което е на нея, в безплодна пръст.</span>
<span data-aaya="9">Нима смяташ, че [историята на] хората от пещерата и ар-Раким е някакво чудо сред Нашите знамения?</span>
<span data-aaya="10">Когато младежите се приютиха в пещерата и рекоха: “Господи наш, дай ни милосърдие от Теб и ни приготви напътствие за нашето дело!”</span>
<span data-aaya="11">И запечатахме ушите им в пещерата години наред.</span>
<span data-aaya="12">После ги събудихме, за да отличим коя от двете групи ще пресметне какъв срок са прекарали.</span>
<span data-aaya="13">Разказваме ти Ние [о, Мухаммад] вестта за тях с истината. Бяха младежи, вярващи в своя Господ, и още повече ги напътихме.</span>
<span data-aaya="14">И укрепихме сърцата им, когато се възправиха и казаха: “Нашият Господ е Господът на небесата и на земята. Ние не ще зовем друг Бог освен Него. Иначе ще сме изрекли голяма лъжа.</span>
<span data-aaya="15">Тези хора от нашия народ приеха други богове освен Него. Защо не донесат явен довод за тях? И кой е по-голям угнетител от онзи, който измисля лъжа за Аллах?”</span>
<span data-aaya="16">[Един от тях скришом каза]: “Щом вие се отвръщате от тях и от онова, на което служат вместо на Аллах, приютете се в пещерата! Вашият Господ ще разстеле за вас от Своята милост и ще ви приготви подкрепа за вашето дело.”</span>
<span data-aaya="17">И виждаш слънцето, когато изгрява, да се отклонява отдясно на пещерата им, и когато залязва, да ги отминава отляво, както са насред нея. Това е от знаменията на Аллах. Когото Аллах напътва, той е напътеният, а когото оставя в заблуда, не ще намериш за него покровител да го води.</span>
<span data-aaya="18">И ги смяташ за будни, а те са в дрямка и Ние ги обръщаме надясно и наляво. И кучето им е проснало лапи на входа. Съзреш ли ги, ще се отвърнеш от тях в бяг и ще се изпълниш с ужас.</span>
<span data-aaya="19">И така ги събудихме, за да се питат помежду си. Един от тях рече: “Колко време прекарахте [в пещерата]?” Рекоха: “Прекарахме ден или част от деня.” Рекоха: “Вашият Господ най-добре знае колко прекарахте. Сега изпратете някого от вас с тези ваши монети до града и нека види там коя храна е най-чиста, и да ви донесе от нея за препитание! И да е внимателен, и да не ви издаде на никого!</span>
<span data-aaya="20">Ако се натъкнат на вас, ще ви пребият с камъни или ще ви върнат към тяхната вяра, и тогава никога не ще сполучите.”</span>
<span data-aaya="21">Така осведомихме [хората] за тях, за да знаят, че обещанието на Аллах е истинно и няма съмнение за Часа. Когато [хората] заспориха помежду си за тях, едни рекоха: “Постройте над тях постройка! Техният Господ най-добре ги знае.” А онези, които надвиха в спора, казаха: “Да направим храм над тях!”</span>
<span data-aaya="22">Ще кажат [някои]: “Трима са, четвъртото е кучето им.”. И ще кажат [други]: “Петима са, шестото е кучето им.” - в догадка за неведомото. И ще кажат [още]: “Седем са, осмото е кучето им.”. Кажи [о, Мухаммад]: “Моят Господ най-добре знае техния брой. Знаят това само малцина.” И не спори относно тях, освен за ясно казаното! И не се допитвай за тях до никого!</span>
<span data-aaya="23">И за нищо не казвай: “Ще свърша това утре.”,</span>
<span data-aaya="24">[без да добавиш]: “Само ако Аллах пожелае.” И спомни си твоя Господ, ако забравиш, и кажи: “Дано моят Господ ме насочи още по-близо до правия път!”</span>
<span data-aaya="25">И прекарали в пещерата си триста години и още девет.</span>
<span data-aaya="26">Кажи: “Аллах най-добре знае колко са прекарали. Негово е неведомото на небесата и на земята. Как добре Той [всичко] вижда и чува! Нямат те друг покровител освен Него. В Неговото владение никой не Му е съдружник.”</span>
<span data-aaya="27">И чети [о, Мухаммад] онова, което ти бе разкрито от Книгата на твоя Господ! Никой не ще подмени Неговите Слова и не ще намериш убежище при друг освен при Него.</span>
<span data-aaya="28">И бъди търпелив заедно с онези, които зоват своя Господ сутрин и вечер, искайки Неговия Лик! И не отмествай очи от тях, възжелавайки украсата на земния живот, и не се подчинявай на онзи, чието сърце оставяме да нехае за Нашето споменаване, и той следва страстите си, и делото му е погубено!</span>
<span data-aaya="29">И кажи: “Истината е от вашия Господ. Който желае, да вярва, а който желае, да остане неверник! Ние приготвихме за угнетителите Огъня, загражденията на който ги обкръжават. И ако викнат за помощ, ще им се помогне с вода като разтопен метал, която изпича лицата. Колко гнусно е такова питие и колко лошо място е там за отсядане!</span>
<span data-aaya="30">Които вярват и вършат праведни дела - Ние не ще погубим наградата на никой благодетелен.</span>
<span data-aaya="31">За тези са градините на Адн, сред които реки текат. Ще носят там украшения - гривни от злато, и ще са облечени в зелени одежди от коприна и брокат, облегнати там на престоли. Колко хубаво е за въздаяние и колко прекрасно място е там за отсядане!</span>
<span data-aaya="32">И им дай пример с двама мъже. Направихме за единия от тях две градини с грозде, които обградихме с палми, и пръснахме помежду им посеви.</span>
<span data-aaya="33">И двете градини даряваха своите плодове, без да се погуби нищо от тях. И сторихме река да бликне през двете.</span>
<span data-aaya="34">И имаше той плодове, и каза на своя другар, говорейки с него: “Аз имам по-голямо богатство от теб и повече хора!”</span>
<span data-aaya="35">И влезе в своята градина, угнетявайки себе си. Каза: “Не мисля, че това някога ще изчезне.</span>
<span data-aaya="36">И не мисля, че Часът ще настъпи. А дори да бъда върнат при моя Господ, [там] имам по-добро място за връщане, отколкото тук.”</span>
<span data-aaya="37">Неговият другар, говорейки с него, му рече: “Нима не вярваш в Онзи, Който те сътвори от пръст, после от частица сперма, после те направи мъж?</span>
<span data-aaya="38">Ала за мен Той е Аллах, моят Господ, и не съдружавам никого с моя Господ.</span>
<span data-aaya="39">И защо, когато влезе в своята градина, ти не рече: “Това е, което Аллах пожела. Силата е само от Аллах. Въпреки че ме виждаш с по-малко богатство и деца от теб,</span>
<span data-aaya="40">моят Господ може да ми даде по-добра от твоята градина и да прати върху нея напаст от небето, та да се окаже тя безплодна пръст.</span>
<span data-aaya="41">Или водата й да потъне на дъното и ти не ще си в състояние да я издириш.”</span>
<span data-aaya="42">И плодовете му бяха погубени, и започна той да кърши ръце по онова, което е похарчил за нея, а тя е рухнала до основи. И рече: “О, да не бях съдружавал никого с моя Господ!”</span>
<span data-aaya="43">И нямаше той хора, които да го защитят от Аллах, нито сам се защити.</span>
<span data-aaya="44">Там закрилата е от Аллах, Истинния. При Него е най-доброто въздаяние и при Него е най-добрият завършек.</span>
<span data-aaya="45">И им дай за пример земния живот, подобен на вода, която сме излели от небето и с нея изникват растенията по земята, после изсъхват и ветровете ги разпиляват. Аллах за всяко нещо има сила.</span>
<span data-aaya="46">Имотите и децата са украсата на земния живот, но непреходните праведни дела са най-доброто за въздаяние при твоя Господ и са най-доброто за надежда.</span>
<span data-aaya="47">[Помнете] Деня, в който ще раздвижим планините и ще видиш земята оголена, и ще ги съберем [тварите], и не ще пропуснем никого от тях.</span>
<span data-aaya="48">И ще бъдат представени на твоя Господ в редици: “Ето, дойдохте при Нас, както ви сътворихме първия път. А твърдяхте, че Ние никога не ще ви срещнем.”</span>
<span data-aaya="49">И ще бъде изложена книгата [на делата]. Тогава ще видиш престъпниците в уплах от онова, което е в нея, и ще кажат: “О, горко ни!” Каква е тази книга, която не пропуска нищо, нито малко, нито голямо, без да го пресметне?” И ще намерят пред себе си всичко, което са вършили. Твоят Господ никого не угнетява.</span>
<span data-aaya="50">И когато рекохме на ангелите: “Сведете чела пред Адам!”, те се поклониха, освен Иблис. Той бе от джиновете и не послуша повелята на своя Господ. Нима него и потомството му ще приемете за покровители вместо Мен, а те са ваш враг? Колко лоша е за угнетителите тази замяна!</span>
<span data-aaya="51">Не ги сторих Аз свидетели при сътворяването на небесата и на земята, нито при сътворяването на тях самите, нито приемам Аз заблуждаващите за помощници.</span>
<span data-aaya="52">В Деня, когато Той ще каже: “Призовете Моите съдружници, за които твърдяхте!”... И ще ги призоват, но не ще им откликнат. И ще сторим помежду им пропаст.</span>
<span data-aaya="53">И щом престъпниците видят Огъня, ще се убедят, че ще попаднат в него. И не ще намерят избавление оттам.</span>
<span data-aaya="54">И вече разяснихме за хората всякакви примери в този Коран. Но най-много от всичко друго човек оспорва.</span>
<span data-aaya="55">И какво пречи на хората да повярват, когато им се яви напътствието, и да молят своя Господ за опрощение, или трябва да ги сполети съдбата на предците, или да дойде мъчението насреща им?</span>
<span data-aaya="56">Изпращаме Ние пратениците само като благовестители и предупредители. И се стремят неверниците чрез лъжата да заличат истината. И взимат на присмех Моите знамения и онова, с което бяха предупреждавани.</span>
<span data-aaya="57">И кой е по-голям угнетител от онзи, комуто бяха напомнени знаменията на неговия Господ, а той се отдръпна от тях и забрави какво е сторил с ръцете си преди? Ние сложихме сърцата им в броня, за да не го разбират [- Корана], а в ушите им - глухота. Дори да ги призовеш към напътствието [о, Мухаммад], и тогава никога не ще застанат на правия път.</span>
<span data-aaya="58">Твоят Господ - Опрощаващия, Владетеля на милосърдието, - ако ги накажеше за онова, което са придобили, щеше да им ускори мъчението. Ала за тях има определено време и не ще намерят убежище от него.</span>
<span data-aaya="59">Погубихме Ние тези селища, когато угнетяваха, и сторихме за тяхната гибел определено време.</span>
<span data-aaya="60">И каза Муса на своя слуга: “Не ще спра, додето не стигна мястото, където се събират двете морета, дори да продължа с години.”</span>
<span data-aaya="61">И когато стигнаха мястото, където двете се събират, забравиха своята риба и тя пое пътя си, порейки морето.</span>
<span data-aaya="62">И когато се отдалечиха, той рече на слугата си: “Дай ни [рибата] за нашия обед! Усетихме изтощение от това наше пътуване.”</span>
<span data-aaya="63">Рече [слугата]: “Видя ли, когато се приютихме до скалата, забравих рибата. Само сатаната ме накара да забравя за това и да не се сетя. И по чудо тя пое пътя си в морето.”</span>
<span data-aaya="64">Рече [Муса]: “Това е, към което се стремяхме.” И се върнаха обратно, следвайки своите дири.</span>
<span data-aaya="65">И намериха един от Нашите раби, комуто бяхме оказали милост и го бяхме научили на знание от Нас.</span>
<span data-aaya="66">Муса му рече: “Може ли да те последвам, за да ме научиш на онова, на което си научен за верния път?”</span>
<span data-aaya="67">Рече: “Ти не ще можеш да търпиш заедно с мен.</span>
<span data-aaya="68">И как ще изтърпиш онова, за което нямаш знание?”</span>
<span data-aaya="69">Рече [Муса]: “Ще откриеш, ако Аллах желае, че съм търпелив и не ще ти се противопоставя в нищо.”</span>
<span data-aaya="70">Рече: “Ако ме последваш, не ме питай за нищо, докато аз сам не ти спомена за него!”</span>
<span data-aaya="71">И тогава тръгнаха. Когато се качиха на кораба, [ал-Хидр] го проби. Рече [Муса]: “Нима го проби, за да издавиш пътниците му? Ти извърши нещо недопустимо.”</span>
<span data-aaya="72">Рече: “Нали ти казах, че не ще можеш да търпиш заедно с мен?”</span>
<span data-aaya="73">Рече: “Не ме упреквай за това, че забравих, и не ме натоварвай с нещо непосилно за мен!”</span>
<span data-aaya="74">И пак тръгнаха, додето срещнаха едно момче, и той го уби. Рече [Муса]: “Нима ти уби една чиста душа не за възмездие? Ти извърши нещо скверно.”</span>
<span data-aaya="75">Рече: “Нали ти казах, че не ще можеш да търпиш заедно с мен?”</span>
<span data-aaya="76">Рече [Муса]: “Ако после те попитам за [още] нещо, тогава повече не ме води с теб! Ти вече ще имаш извинение от мен.”</span>
<span data-aaya="77">И пак тръгнаха, додето стигнаха при жителите на едно селище. Поискаха от жителите му да ги нахранят, а те отказаха да ги нагостят. И намериха там стена, готова да рухне. Той я изправи. [Муса] рече: “Ако пожелаеше, ти би взел отплата за това.”</span>
<span data-aaya="78">Рече: “Това е раздялата между мен и теб. Ще ти съобщя тълкуването на това, за което не можа да изтърпиш.</span>
<span data-aaya="79">Относно кораба - той бе на бедняци, работещи в морето, и исках да го повредя, защото зад тях имаше цар, който отнема насила всеки кораб.</span>
<span data-aaya="80">А относно момчето - родителите му бяха вярващи и се опасявахме то да не ги въвлече в произвол и неверие.</span>
<span data-aaya="81">И искахме техният Господ да ги дари в замяна с по-добро по чистота и по-милосърдно.</span>
<span data-aaya="82">А колкото до стената - тя бе на две момчета-сирачета от града и имаше под нея съкровище за тях. И баща им беше праведник. И твоят Господ поиска да стигнат зрелост и да извадят съкровището си като милост от твоя Господ. А не по своя воля го направих. Такова е тълкуването на това, за което ти не можа да изтърпиш.”</span>
<span data-aaya="83">И те питат за Зу-л-Карнайн. Кажи [о, Мухаммад]: “Ще ви известя нещо за него.”</span>
<span data-aaya="84">Наистина го укрепихме Ние на земята и му дадохме път към всяко нещо.</span>
<span data-aaya="85">И пое той по един път,</span>
<span data-aaya="86">докато стигна залеза на слънцето. Намери го да залязва в кална вода и намери там хора. Рекохме Ние: “О, Зу-л-Карнайн, можеш да ги измъчиш или да им сториш добрина.”</span>
<span data-aaya="87">Рече: “Онзи, който угнетява, ще го измъчим. После ще бъде върнат при неговия Господ и Той ще го накаже със сурово мъчение.</span>
<span data-aaya="88">А онзи, който вярва и върши праведни дела, негова е Най-прекрасната награда и ще му отредим нашата най-лека повеля.”</span>
<span data-aaya="89">Сетне пое по друг път,</span>
<span data-aaya="90">додето стигна изгрева на слънцето. Намери го да изгрява над хора, за които Ние не бяхме сторили никакво покривало срещу него.</span>
<span data-aaya="91">Така Ние обгръщаме със знание всичко, което е у него.</span>
<span data-aaya="92">После той пак тръгна на път,</span>
<span data-aaya="93">додето стигна между двете планини. Намери в подножието им хора, които почти не схващаха слово.</span>
<span data-aaya="94">Рекоха: “О, Зу-л-Карнайн, Яджудж и Маджудж пакостят по земята. Да ти сторим ли налог, та да направиш между нас и тях преграда?”</span>
<span data-aaya="95">Рече: “Онова, с което ме укрепи моят Господ, е по-добро. Помогнете ми със сила и ще направя между вас и тях здрава стена!</span>
<span data-aaya="96">Носете ми железни късове, додето се изравни между двата склона!” Рече: “Раздухвайте!” Когато ги превърна в огън, рече: “Донесете ми да излея върху тях разтопена мед!”</span>
<span data-aaya="97">И [Яджудж и Маджудж] нито можаха да я изкатерят, нито можаха да я пробият.</span>
<span data-aaya="98">Рече [Зу-л-Карнайн]: “Това е милост от моя Господ, но когато дойде обещаното от моя Господ, Той ще я превърне в руини. Обещанието на моя Господ е истинно.”</span>
<span data-aaya="99">Тогава Ние ще оставим едни от тях да се смесят с другите хора и ще се протръби с Рога, и всички ще ги съберем.</span>
<span data-aaya="100">В този Ден наяве ще покажем Ада на неверниците -</span>
<span data-aaya="101">на онези, върху чиито очи има покривало пред Моето напомняне и не могат да чуят.</span>
<span data-aaya="102">Нима неверниците смятат да приемат за покровители Моите раби, а не Мен? Ние приготвихме Ада за обиталище на неверниците.</span>
<span data-aaya="103">Кажи [о, Мухаммад]: “Да ви известим ли за най-губещите по деяния,</span>
<span data-aaya="104">онези, чието старание в земния живот се погубва, а те си мислят, че вършат добро дело?”</span>
<span data-aaya="105">Те са онези, които отхвърлят знаменията на своя Господ и срещата с Него. Техните деяния се провалиха и не ще им отдадем тежест в Деня на възкресението.</span>
<span data-aaya="106">Това е възмездието за тях - Адът - защото отхвърляха и се подиграваха с Моите знамения и с Моите пратеници.</span>
<span data-aaya="107">А онези, които вярват и вършат праведни дела, техни ще са Градините на Фирдаус - прием [от Аллах],</span>
<span data-aaya="108">там ще пребивават вечно и никога не ще пожелаят да се преместят оттам.</span>
<span data-aaya="109">Кажи [о, Мухаммад]: “Дори морето да е от мастило за [да се записват] Словата на моя Господ, морето ще се изчерпи, преди да се изчерпят Словата на моя Господ, дори и да добавяме по толкова.”</span>
<span data-aaya="110">Кажи: “Аз съм само човек като вас и ми се разкрива само, че вашият Бог е единственият Бог. Който копнее за срещата със своя Господ, да върши праведни дела и в служенето си на своя Господ никого да не съдружава с Него!”</span>
</section>
<section data-sura="19">
<span data-name>سُوۡرَةُ مَرۡيَمَ</span>
<span data-aaya="1">Каф. Ха. Йа. Айн. Сад.</span>
<span data-aaya="2">[Това е] споменаване за милостта на твоя Господ към Неговия раб Закария.</span>
<span data-aaya="3">Когато призова той своя Господ с таен зов,</span>
<span data-aaya="4">рече: “Господи мой, отслабнаха костите ми и пламнаха бели коси по главата, и никога не останах без отговор в своя зов към Теб, Господи.</span>
<span data-aaya="5">И се опасявам от роднините след мен, а жена ми е бездетна. Дари ме с приемник от Теб,</span>
<span data-aaya="6">който да ме наследи и да наследи рода на Якуб! И го стори богоугоден, Господи!”</span>
<span data-aaya="7">“О, Закария, благовестваме те Ние за момче. Името му е Яхя. Не сме сторвали негов съименник преди.”</span>
<span data-aaya="8">Рече: “Господи мой, как ще имам момче, когато жена ми е бездетна, пък аз вече грохнах от старост?”</span>
<span data-aaya="9">Рече [ангелът]: “Тъй каза твоят Господ: “Това за Мен е лесно. Сътворих те Аз преди, а ти бе нищо.”</span>
<span data-aaya="10">Рече: “Господи, дай ми знак!” Рече: “Знакът за теб е три нощи  да не говориш с хората, без [да имаш] недостатък.”</span>
<span data-aaya="11">И излезе при своя народ от светилището, и посочи към тях да възславят Аллах и в зори, и вечер.</span>
<span data-aaya="12">“О, Яхя, твърдо се придържай към Писанието!” И дадохме му Ние мъдростта още като дете,</span>
<span data-aaya="13">и състрадание от Нас, и чистота. И бе богобоязлив,</span>
<span data-aaya="14">и нежен с родителите си. И не бе насилник, непокорник.</span>
<span data-aaya="15">Мир нему в деня, когато бе роден и в деня, когато ще умре, и в Деня, когато ще бъде възкресен!</span>
<span data-aaya="16">И спомени [о, Мухаммад] в Книгата Мариам, когато се уедини от своето семейство на едно място на изток.</span>
<span data-aaya="17">И се прикри от тях със завеса. И пратихме при нея Нашия Дух, който й се представи като съвършен човек.</span>
<span data-aaya="18">Рече тя: “Всемилостивия да ме опази от теб! Ако си богобоязлив...”</span>
<span data-aaya="19">Рече [Джибрил]: “Аз съм само пратеник на твоя Господ, за да те даря с пречисто момче.”</span>
<span data-aaya="20">Рече: “Как ще имам момче, щом не ме е докосвал мъж и не съм блудница?”</span>
<span data-aaya="21">Рече [ангелът]: “Тъй каза твоят Господ: “Това за Мен е лесно. И за да го сторим знамение за хората, и милост от Нас. Това е предрешено дело.”</span>
<span data-aaya="22">И зачена го тя, и се уедини с него в отдалечено място.</span>
<span data-aaya="23">И родилните болки я доведоха при ствола на палмата. Рече: “О, да бях умряла преди това и да бях напълно забравена!”</span>
<span data-aaya="24">И бе призована изпод нея: “Да не тъжиш! Твоят Господ стори под теб ручей.</span>
<span data-aaya="25">И разклати към себе си ствола на палмата, за да се посипят свежи зрели фурми!</span>
<span data-aaya="26">И яж, и пий, и се радвай! И ако видиш някого от хората, направи знак: “Дадох на Всемилостивия обет да се въздържам, затова днес с никого не ще говоря.”</span>
<span data-aaya="27">И отиде с него при своя народ, носейки го. Рекоха: “О, Мариам, ти стори нещо осъдително.</span>
<span data-aaya="28">О, сестро на Харун, баща ти не беше лош човек и майка ти не беше блудница.”</span>
<span data-aaya="29">И посочи тя към него. Рекоха: “Как ще беседваме с дете в люлка?”</span>
<span data-aaya="30">Рече то: “Раб съм на Аллах. Даде ми Той Писанието и ме стори пророк.</span>
<span data-aaya="31">И ме стори благословен, където и да се намирам, и ми повели да отслужвам молитвата, и да давам милостинята закат, докато съм жив.</span>
<span data-aaya="32">И да бъда нежен към своята майка. И не ме стори Той горделив, непокорен.</span>
<span data-aaya="33">И мир на мен в деня, в който съм роден, и в деня, когато ще умра, и в Деня, когато ще бъда възкресен!”</span>
<span data-aaya="34">Това е Иса, синът на Мариам - словото на истината, в която се съмняват.</span>
<span data-aaya="35">Не подобава на Аллах да се сдобива със син. Пречист е Той! Щом реши нещо, Той само му казва: “Бъди!” И то става.</span>
<span data-aaya="36">[И добави Иса:] “Аллах е моят Господ и вашият Господ. Служете Нему! Това е правият път.”</span>
<span data-aaya="37">Но изпаднаха в разногласие групите помежду си. Горко на онези, които не вярват, от зрелище във великия Ден!</span>
<span data-aaya="38">Как ще чуват и виждат в Деня, когато дойдат при Нас! Ала угнетителите днес са в явна заблуда.</span>
<span data-aaya="39">И предупреди ги ти [о, Мухаммад] за Деня на горестта, когато ще бъде отсъдено делото, но те нехаят и не вярват!</span>
<span data-aaya="40">Ние ще наследим земята и всички, които са по нея, и при Нас ще бъдат върнати.</span>
<span data-aaya="41">И спомени в Книгата Ибрахим. Той бе всеправдив, пророк.</span>
<span data-aaya="42">Когато каза на баща си: “О, татко мой, защо служиш на онова, което нито чува, нито вижда, и не може да те избави от нищо?</span>
<span data-aaya="43">О, татко мой, на мен наистина ми се яви от знанието онова, което не дойде при теб. Последвай ме, и аз ще те изведа на правия път!</span>
<span data-aaya="44">О, татко мой, не служи на сатаната! Сатаната е непокорен пред Всемилостивия.</span>
<span data-aaya="45">О, татко мой, страхувам се да не те засегне мъчение от Всемилостивия и да не станеш приближен на сатаната.”</span>
<span data-aaya="46">Рече [бащата]: “Нима се отвръщаш от моите богове, о, Ибрахим? Ако не престанеш, ще те пребия с камъни. И ме напусни завинаги!”</span>
<span data-aaya="47">Рече: “Мир на теб! Ще моля да те опрости моят Господ. Към мен Той е благосклонен.</span>
<span data-aaya="48">Оттеглям се от вас и от онова, което зовете вместо Аллах. Аз ще зова своя Господ. Няма да се разочаровам, зовейки своя Господ.”</span>
<span data-aaya="49">И щом се оттегли от тях и от онова, на което служат вместо на Аллах, Ние го дарихме с Исхак и Якуб, и всеки от тях сторихме пророк.</span>
<span data-aaya="50">И им дарихме милост от Нас, и им отредихме голяма прослава.</span>
<span data-aaya="51">И спомени в Книгата Муса! Той бе избраник и бе пратеник-пророк.</span>
<span data-aaya="52">И призовахме го Ние от дясната страна на Планината, и го приближихме за тайна беседа.</span>
<span data-aaya="53">И му дарихме от Своята милост брат му Харун да стане пророк.</span>
<span data-aaya="54">И спомени в Книгата Исмаил! Той бе верен в обещанието и бе пратеник-пророк.</span>
<span data-aaya="55">И повеляваше той на своя народ да отслужва молитвата и да дава милостинята закат, и получи благоволение при своя Господ.</span>
<span data-aaya="56">И спомени в Книгата Идрис! Той бе всеправдив, пророк.</span>
<span data-aaya="57">И го въздигнахме Ние на извисено място.</span>
<span data-aaya="58">Те са от онези пророци, които Аллах дари със Своята благодат, от потомството на Адам и от онези, които пренесохме заедно с Нух, и от потомството на Ибрахим и Исраил, и от онези, които напътихме и избрахме. Когато им бъдат четени знаменията на Всемилостивия, те свеждат чела до земята в суджуд, плачейки.</span>
<span data-aaya="59">Но ги последваха поколения, които изоставиха молитвата и последваха страстите. Тях ще ги постигне изтребление,</span>
<span data-aaya="60">освен онези, които се покаят и вярват, и вършат праведни дела. Те ще влязат в Рая и с нищо не ще бъдат угнетени,</span>
<span data-aaya="61">в Градините на Адн, които Всемилостивия обеща на Своите раби от неведомото. Неговото обещание винаги се изпълнява.</span>
<span data-aaya="62">Не слушат там празнословия, а само “Мир!”, и имат там препитание и сутрин, и вечер.</span>
<span data-aaya="63">Това е Раят, който оставяме в наследство на всеки от Нашите богобоязливи раби.</span>
<span data-aaya="64">[Каза Джибрил:] “Слизаме ние само по повелята на твоя Господ. Негово е всичко пред нас и зад нас, и всичко по средата на това. Твоят Господ никога не забравя</span>
<span data-aaya="65">Господът на небесата и на земята, и на всичко между тях. На Него служи и търпелив бъди в служенето на Него! Нима знаеш подобен Нему?”</span>
<span data-aaya="66">И казва човекът: “Дали като умра, наистина ще бъда съживен?”</span>
<span data-aaya="67">А нима човекът не помни, че Ние го сътворихме и преди, когато бе нищо?</span>
<span data-aaya="68">Кълна се в твоя Господ, Ние ще съберем и тях, и сатаните, после ще ги наредим на колене около Ада.</span>
<span data-aaya="69">После ще извадим от всяка общност най-непокорните пред Всемилостивия.</span>
<span data-aaya="70">Най-добре Ние знаем кои заслужават да горят там.</span>
<span data-aaya="71">И всеки от вас ще мине през Ада. Това е окончателна присъда от твоя Господ.</span>
<span data-aaya="72">После Ние ще спасим богобоязливите и ще оставим там на колене угнетителите.</span>
<span data-aaya="73">И когато им бяха четени Нашите ясни знамения, неверниците казваха на вярващите: “Коя от двете ни групи има по-хубаво положение и по-добро общество?”</span>
<span data-aaya="74">И колко поколения преди тях Ние погубихме - по-богати и по-хубави наглед!</span>
<span data-aaya="75">Кажи [о, Мухаммад]: “Който е в заблуда, Всемилостивия ще му даде отсрочка. И щом видят онова, което им е обещано - мъчението или Часа, ще узнаят кой има най-лошото място и най-слабото войнство.”</span>
<span data-aaya="76">И надбавя Аллах напътствие за напътените. Но непреходните праведни дела са най-доброто въздаяние при твоя Господ и най-добрата отплата.</span>
<span data-aaya="77">Не видя ли ти онзи, който отхвърли Нашите знамения и рече: “Непременно ще ми бъдат дадени имот и деца.”</span>
<span data-aaya="78">Нима надникна той в неведомото, или взе обет от Всемилостивия?</span>
<span data-aaya="79">Ала не! Ще запишем Ние какво казва и непременно ще му удължим мъчението.</span>
<span data-aaya="80">И ще наследим от него онова, за което говори, и ще дойде той при Нас сам-самичък.</span>
<span data-aaya="81">И приеха вместо Аллах други богове, за да им бъдат сила.</span>
<span data-aaya="82">Ала не! Ще отрекат служенето на тях и ще им станат противници.</span>
<span data-aaya="83">Не виждаш ли ти, че изпращаме сатаните срещу неверниците, за да ги подстрекават непрестанно?</span>
<span data-aaya="84">И не бързай против тях! Ние им отброяваме дните.</span>
<span data-aaya="85">В Деня, когато съберем богобоязливите на групи при Всемилостивия</span>
<span data-aaya="86">и поведем престъпниците към Ада като на водопой,</span>
<span data-aaya="87">за никого не ще има застъпничество, освен за онези, които получиха обещание от Всемилостивия.</span>
<span data-aaya="88">И рекоха [неверниците]: “Всемилостивия се сдоби със син.”</span>
<span data-aaya="89">Вие изрекохте нещо ужасно,</span>
<span data-aaya="90">от което небесата биха се разкъсали и земята - разцепила, и планините - сгромолясали в руини</span>
<span data-aaya="91">да приписват син на Всемилостивия!</span>
<span data-aaya="92">Не подобава на Всемилостивия да има син.</span>
<span data-aaya="93">Всеки на небесата и на земята ще дойде като раб при Всемилостивия.</span>
<span data-aaya="94">Той добре ги знае и всички ги отброява.</span>
<span data-aaya="95">И всеки от тях сам-самичък ще се яви при Него в Деня на възкресението.</span>
<span data-aaya="96">На онези, които вярват и вършат праведни дела, Всемилостивия ще отреди любов.</span>
<span data-aaya="97">Улеснихме го [като го низпослахме] на твоя език [о, Мухаммад], само за да благовестваш с него богобоязливите и да предупредиш с него непокорни хора.</span>
<span data-aaya="98">И колко поколения преди тях погубихме! Нима усещаш някого от тях или чуваш от тях дори шумолене?</span>
</section>
<section data-sura="20">
<span data-name>سُوۡرَةُ طٰهٰ</span>
<span data-aaya="1">Та. Ха.</span>
<span data-aaya="2">Ние не ти низпослахме Корана, за да страдаш,</span>
<span data-aaya="3">а за напомняне на всеки, който се страхува [от Аллах]</span>
<span data-aaya="4">низпослание от Онзи, Който сътвори земята и високите небеса,</span>
<span data-aaya="5">Всемилостивия, Който се въздигна [безподобен] на Трона.</span>
<span data-aaya="6">Негово е всичко на небесата и всичко на земята, и всичко между тях, и всичко под пръстта.</span>
<span data-aaya="7">И дали ще говориш на глас [о, Мухаммад], или не - Той знае и тайното, и най-скритото.</span>
<span data-aaya="8">Аллах! Няма друг Бог освен Него. Негови са Най-прекрасните имена.</span>
<span data-aaya="9">Стигна ли до теб разказът за Муса?</span>
<span data-aaya="10">Когато видя огън, рече на семейството си: “Почакайте! Съзрях огън. Ще ви донеса оттам главня или ще намеря при огъня напътствие.”</span>
<span data-aaya="11">И когато стигна там, бе призован: “О, Муса,</span>
<span data-aaya="12">Аз съм твоят Господ. Свали сандалите си! Ти си в свещената долина Туа.</span>
<span data-aaya="13">Аз те избрах. И чуй какво ще ти бъде разкрито!</span>
<span data-aaya="14">Аз съм Аллах. Няма друг Бог освен Мен. Затова на Мен служи и извършвай молитвата, за да Ме споменаваш!</span>
<span data-aaya="15">Часът - скривам го докрай - непременно ще дойде, за да се въздаде на всеки според делата му.</span>
<span data-aaya="16">И никога да не те възпира от това онзи, който не вярва в него и следва страстите си, за да не се погубиш!</span>
<span data-aaya="17">А какво е това в десницата ти, о, Муса?”</span>
<span data-aaya="18">Рече: “Това е тоягата ми. Опирам се на нея и бруля за овцете си [листа], и за други нужди я ползвам.”</span>
<span data-aaya="19">Рече [Аллах]: “Метни я, о, Муса!”</span>
<span data-aaya="20">И я метна, и ето я - пълзяща змия!</span>
<span data-aaya="21">Рече: “Вземи я и не се страхувай! Ние ще я върнем в първия й образ.</span>
<span data-aaya="22">И сложи ръката си под мишницата, ще я извадиш сияйнобяла, без болест - друго знамение,</span>
<span data-aaya="23">за да ти покажем от Нашите най-големи знамения.</span>
<span data-aaya="24">Иди при Фараона! Той наистина престъпи.”</span>
<span data-aaya="25">Рече [Муса]: “Господи мой, разтвори гръдта ми!</span>
<span data-aaya="26">И улесни делото ми!</span>
<span data-aaya="27">И развържи възела на езика ми,</span>
<span data-aaya="28">за да разбират словото ми!</span>
<span data-aaya="29">И ми отреди помощник от моето семейство -</span>
<span data-aaya="30">брат ми Харун!</span>
<span data-aaya="31">Добави ми сила чрез него!</span>
<span data-aaya="32">И приобщи го към моето дело,</span>
<span data-aaya="33">за да Те прославяме много</span>
<span data-aaya="34">и за да Те споменаваме много!</span>
<span data-aaya="35">Ти ни съзираш.”</span>
<span data-aaya="36">Рече [Аллах]: “Изпълнена е вече твоята молба, о, Муса!</span>
<span data-aaya="37">Вече те облагодетелствахме още преди,</span>
<span data-aaya="38">когато разкрихме на майка ти следното откровение:</span>
<span data-aaya="39">“Положи [Муса] в сандъка и го метни в морето, и ще го изхвърли морето на брега. Ще го вземе един враг и на Мен, враг и на него.” И те обгърнах с любов от Мен, за да бъдеш отгледан пред Очите Ми.”</span>
<span data-aaya="40">Когато сестра ти отиде [при Фараона], каза: “Да ви посоча ли някой, който да се грижи за него?” Така те върнахме на майка ти, за да се радват нейните очи и да не скърби. И уби ти човек, а Ние те спасихме от печал. И те подложихме на изпитания. И прекара ти години сред жителите на Мадйан. После ти дойде по предопределение, о, Муса.</span>
<span data-aaya="41">И те избрах за Себе Си.</span>
<span data-aaya="42">Идете ти и брат ти с Моите знамения, и не преставайте да Ме споменавате!</span>
<span data-aaya="43">Идете при Фараона! Той наистина престъпи.</span>
<span data-aaya="44">И му говорете с благи слова, за да си припомни или да се побои!”</span>
<span data-aaya="45">Казаха: “Господи, страхуваме се да не избърза с наказанието или да не престъпи [още повече].”</span>
<span data-aaya="46">Каза: “Не се страхувайте! Аз съм с вас. Чувам и виждам.</span>
<span data-aaya="47">И отидете при него, и кажете: “Ние сме пратеници на твоя Господ. Изпрати с нас синовете на Исраил и не ги измъчвай! Донесохме ти знамение от твоя Господ. Мир за онзи, който следва напътствието!</span>
<span data-aaya="48">Бе ни разкрито, че мъчението е за онзи, който отрича и се отвръща [от знаменията на Аллах].”</span>
<span data-aaya="49">Каза [Фараонът]: “А кой е вашият Господ, о, Муса?”</span>
<span data-aaya="50">Каза: “Нашият Господ е Онзи, Който дава на всяко нещо облика му, после го напътва.”</span>
<span data-aaya="51">Каза: “А какво е положението на предишните поколения?”</span>
<span data-aaya="52">Каза: “Знанието за тях е в Книга при моя Господ. Нито пропуска моят Господ, нито забравя.”</span>
<span data-aaya="53">Той е, Който стори земята да е постеля за вас и прокара там пътища за вас, и изсипва вода от небето - чрез нея вадим Ние видове от различни растения.</span>
<span data-aaya="54">Яжте и пасете добитъка си! В това има знамения за разумните хора.</span>
<span data-aaya="55">От нея ви сътворихме и в нея ви връщаме, и оттам ще ви извадим още веднъж.</span>
<span data-aaya="56">Вече му показахме [на Фараона] всякакви Наши знамения, ала той ги взе за лъжа и се възпротиви.</span>
<span data-aaya="57">Каза: “Нима ти дойде при нас, за да ни прогониш с магията си от нашата земя, о, Муса?</span>
<span data-aaya="58">Но ние ще направим магия, подобна на нея. Насрочи между нас и теб среща, която нито ние ще нарушим, нито ти - на справедливо място!”</span>
<span data-aaya="59">Каза [Муса]: “Срещата с вас ще бъде в деня за разкрасяване и хората да се съберат сутринта!”</span>
<span data-aaya="60">И се оттегли Фараонът, и подготви своята хитрина, после пак дойде.</span>
<span data-aaya="61">Муса им каза: “Горко ви! Не измисляйте лъжа за Аллах, та да не ви изкорени с мъчение! Измислящият лъжа непременно пропада.”</span>
<span data-aaya="62">И спореха помежду си за своето дело, и скришом си шепнеха.</span>
<span data-aaya="63">Казаха: “Тези двамата наистина са магьосници, искат да ви прогонят с магията си от вашата земя и да отнемат най-добрия ви път.</span>
<span data-aaya="64">Затова подгответе своята хитрина, после елате в редици! Днес ще сполучи онзи, който превъзхожда.”</span>
<span data-aaya="65">Казаха: “О, Муса, ти ли ще метнеш, или ние първи да метнем?”</span>
<span data-aaya="66">Каза: “Вие метнете!” И ето - стори му се от магията им, че техните въжета и тояги запълзяват.</span>
<span data-aaya="67">И страх усети Муса в себе си.</span>
<span data-aaya="68">Казахме Ние: “Не се страхувай, ти си превъзхождащият!</span>
<span data-aaya="69">И метни това, което е в десницата ти, ще погълне то стореното от тях. Те направиха само една хитрина на магьосник. А магьосникът не ще сполучи, където и да отиде.”</span>
<span data-aaya="70">И магьосниците паднаха, свеждайки чела до земята в суджуд. Казаха: “Повярвахме в Господа на Харун и на Муса.”</span>
<span data-aaya="71">Каза [Фараонът]: “И нима му повярвахте, преди аз да съм ви позволил? Той ви е старейшината, който ви е научил на магия. Непременно ще отсека ръцете и краката ви кръстом, после ще ви разпъна по стволовете на палмите и добре ще узнаете чие мъчение е по-силно и по-дълготрайно.”</span>
<span data-aaya="72">Казаха: “Не ще те предпочетем пред ясните знаци, които ни се явиха, нито пред Онзи, Който ни сътвори. Отсъди, каквото ще отсъдиш! Ти отсъждаш само в този, в земния живот.</span>
<span data-aaya="73">Ние наистина повярвахме в нашия Господ, за да ни опрости греховете и магията, на която ти ни принуди. Аллах е най-добър и най-дълговечен.”</span>
<span data-aaya="74">Който се яви като престъпник пред своя Господ, за него е Адът. Там нито ще умре, нито ще живее.</span>
<span data-aaya="75">А който дойде при Него като вярващ, вършил праведни дела, за такива са висшите степени -</span>
<span data-aaya="76">Градините на Адн, сред които реки текат. Там ще пребивават вечно. Това е въздаянието на всеки, който се е пречистил.</span>
<span data-aaya="77">И разкрихме на Муса: “Потегли нощем с Моите раби и просечи за тях път, сух в морето! Не се страхувай, че ще те застигне [Фараонът] и не се плаши!”</span>
<span data-aaya="78">И ги последва Фараонът с войските си, които морето напълно погълна.</span>
<span data-aaya="79">Фараонът заблуди своя народ и не го напъти.</span>
<span data-aaya="80">О, синове на Исраил, Ние ви спасихме от вашия враг и определихме за среща с вас дясната страна на Планината, и спуснахме над вас манната и пъдпъдъците.</span>
<span data-aaya="81">Яжте от благата, които ви дарихме, и не прекалявайте в това, та да не ви сполети Моят гняв! Когото Моят гняв сполети, той неизбежно е погубен.</span>
<span data-aaya="82">Аз опрощавам всеки, който се покае и вярва, и върши праведни дела, сетне продължава по правия път.</span>
<span data-aaya="83">“И какво те накара да избързаш пред своя народ, о, Муса?”</span>
<span data-aaya="84">Рече: “Те са наблизо след мен и избързах към Теб, Господи, за да бъдеш доволен.”</span>
<span data-aaya="85">Рече: “Вече изпитахме Ние твоя народ след теб и ги заблуди ас-Самири.”</span>
<span data-aaya="86">И се върна Муса разгневен, огорчен при своя народ. Рече: “О, народе мой, не ви ли даде вашият Господ хубаво обещание? Дали срокът бе дълъг за вас, или искахте да ви сполети гневът на вашия Господ, та нарушихте вашето обещание към мен?”</span>
<span data-aaya="87">Рекоха: “Не нарушихме обещанието си към теб по собствена воля, а бяхме обременени с украшенията на народа, но ги захвърлихме. Така ги запрати и ас-Самири.”</span>
<span data-aaya="88">И направи той за тях образ на телец, който мучеше. И рекоха [заблудените]: “Това е вашият бог и богът на Муса, ала той забрави.”</span>
<span data-aaya="89">А нима не виждат, че не им отвръща със слово и нито им вреди, нито им е от полза?</span>
<span data-aaya="90">А Харун още преди бе им казал: “О, народе мой, това е само изпитание за вас. Всемилостивия е вашият Господ. Последвайте ме и се подчинете на моята повеля!”</span>
<span data-aaya="91">Рекоха: “Не ще престанем да почитаме това, докато не се завърне Муса при нас.”</span>
<span data-aaya="92">Рече [Муса]: “О, Харун, щом ги видя, че се заблуждават, какво ти попречи</span>
<span data-aaya="93">да ме последваш? Нима се възпротиви на моята заповед?”</span>
<span data-aaya="94">Рече: “О, сине на майка ми, не ме дърпай нито за брадата, нито за главата! Страхувах се да не речеш: “Ти разедини синовете на Исраил и не удържа моето слово.”</span>
<span data-aaya="95">Рече [Муса]: “А какво ти бе намерението, о, ас-Самири?”</span>
<span data-aaya="96">Рече: “Аз видях това, което те не видяха. Стиснах шепа [пръст] от следата на посланика [Джибрил] и я метнах. Така ми го разкраси душата ми.”</span>
<span data-aaya="97">Рече [Муса]: “Върви! През целия си живот ще казваш: “Не ме докосвайте!” И за теб ще има непременно Ден, който ти не ще избегнеш. И погледни към твоя бог [-телеца], комуто продължаваш да служиш! Ще го изгорим, после ще го разпръснем всецяло в морето.”</span>
<span data-aaya="98">Аллах е вашият бог. Няма друг бог освен Него. Той всяко нещо обхваща със знание.</span>
<span data-aaya="99">Така ти съобщаваме [о, Мухаммад] от вестите за онова, което бе преди. И вече ти дадохме Напомняне от Нас.</span>
<span data-aaya="100">Който се отдръпне от него, ще понесе товар в Деня на възкресението,</span>
<span data-aaya="101">там ще пребивават вечно [в Огъня на Ада]. И колко лошо бреме е в Деня на възкресението!</span>
<span data-aaya="102">В Деня, когато се протръби с Рога, ще съберем Ние в този Ден престъпниците с побелели от ужас очи...</span>
<span data-aaya="103">Ще шепнат помежду си: “Пребивавахте [на земята] само десет [дни].”</span>
<span data-aaya="104">Най-добре Ние знаем какво ще говорят, когато най-разумният от тях рече: “Пребивавахте само един [ден].”</span>
<span data-aaya="105">И те питат за планините. Кажи [о, Мухаммад]: “Моят Господ всецяло ще ги разпръсне</span>
<span data-aaya="106">и ще ги превърне в плоска равнина.</span>
<span data-aaya="107">Не ще видиш там нито долина, нито хълм.”</span>
<span data-aaya="108">В този Ден ще последват зовящия, без да се отклонят от него, и гласовете ще се смирят пред Всемилостивия, и не ще чуеш друго освен трополене.</span>
<span data-aaya="109">В този Ден застъпничеството не ще помогне, освен на онзи, комуто Всемилостивия позволи и одобри неговото слово.</span>
<span data-aaya="110">Знае Той какво е било преди тях и какво ще бъде след тях. А те не обхващат нищо от Неговото знание.</span>
<span data-aaya="111">И лицата ще се смирят пред Вечноживия, Неизменния, и ще изгуби надежда всеки, който е носил гнет.</span>
<span data-aaya="112">А който върши праведни дела и е вярващ, не ще се страхува нито от угнетяване, нито от ощетяване.</span>
<span data-aaya="113">Така Ние низпослахме Коран на арабски и повторихме заплахата в него, за да се побоят [рабите] от Нас или да им даде той поучение.</span>
<span data-aaya="114">Всевишен е Аллах, Истинския владетел! И не избързвай [о, Мухаммад] с [четенето на] Корана, преди да завърши неговото откровение за теб! И кажи: “Господи, надбави ми знание!”</span>
<span data-aaya="115">И вече повелихме на Адам преди, а той забрави. И не открихме у него решимост.</span>
<span data-aaya="116">И когато рекохме на ангелите: “Поклонете се на Адам!”, те се поклониха, освен Иблис. Той отказа.</span>
<span data-aaya="117">И рекохме: “О, Адам, той е враг на теб и на твоята съпруга, и да не ви прогони от Рая, та да страдаш!</span>
<span data-aaya="118">За теб там има, да не си нито гладен, нито гол.</span>
<span data-aaya="119">И не ще изпиташ там нито жажда, нито слънчев пек.”</span>
<span data-aaya="120">Но сатаната му подшушна, рече: “О, Адам, да ти покажа ли дървото на вечността и едно непреходно царство?”</span>
<span data-aaya="121">И когато ядоха от него двамата, пред тях се разкриха срамотиите им, и започнаха да се покриват с листа от Рая. И така Адам не се вслуша в своя Господ, и се заблуди.</span>
<span data-aaya="122">После неговият Господ го избра - прие покаянието му и го напъти.</span>
<span data-aaya="123">И рече: “Напуснете двамата оттук - всички! Вие сте [със сатаната] врагове един на друг! И щом ви се яви напътствие от Мен, - който следва Моето напътствие, той нито ще се заблуди, нито ще пострада.</span>
<span data-aaya="124">А който се отдръпва от Моето напомняне, за него има живот в лишения и сляп ще го подкараме в Деня на възкресението.”</span>
<span data-aaya="125">Ще рече: “Господи, защо ме подкара сляп, а бях зрящ?”</span>
<span data-aaya="126">Ще рече: “Както идваха при теб Нашите знамения, но ги забравяше, така Днес и ти ще бъдеш забравен.”</span>
<span data-aaya="127">И така наказваме всеки, който престъпва и не вярва в знаменията на своя Господ. Мъчението на отвъдния живот е най-суровото и дълговечното.</span>
<span data-aaya="128">И не им ли се изясни колко преди тях погубихме от поколенията, из чиито жилища сега те ходят? В това има знамения за разумните хора.</span>
<span data-aaya="129">И ако нямаше предишно Слово от твоя Господ, и назован срок, [мъчението] щеше да е неизбежно.</span>
<span data-aaya="130">Бъди търпелив за това, което казват, и прославяй с възхвала твоя Господ преди изгрева на слънцето и преди залеза, и прославяй Го в часове от нощта и през деня, за да си доволен!</span>
<span data-aaya="131">И не напрягай очите си с копнеж към онова от прелестите на земния живот, което дадохме на някои от тях, за да ги изпитаме с него! Препитанието на твоя Господ е най-доброто и дълговечното.</span>
<span data-aaya="132">И повели на твоето семейство да отслужва молитвата, и самият ти постоянствай в нея! И не искаме Ние от теб препитание, а Ние ти даваме препитание. Краят принадлежи на богобоязливостта.</span>
<span data-aaya="133">И рекоха: “Защо не ни донесе той [Мухаммад] знамение от своя Господ?” А нима не дойде при тях ясният знак за това в предишните Писания?</span>
<span data-aaya="134">И ако бяхме ги погубили Ние с мъчение преди него, щяха да кажат: “Господи наш, ако ни беше изпратил пратеник, щяхме да следваме Твоите знамения, преди да бъдем унизени и опозорени.”</span>
<span data-aaya="135">Кажи: “Всички чакаме. Чакайте и вие, и ще разберете кои са на правия път и кой е напътен!”</span>
</section>
<section data-sura="21">
<span data-name>سُوۡرَةُ الۡاَنۡۢبِيَآءِ</span>
<span data-aaya="1">Наближава за хората тяхната равносметка, а те нехайни се отдръпват.</span>
<span data-aaya="2">Всякога, щом получат ново напомняне от своя Господ, те го слушат, подигравайки се,</span>
<span data-aaya="3">с нехайни сърца. И скришом си шепнеха угнетителите: “Този [Мухаммад] не е ли само човек като вас? Нима ще последвате магията, когато ясно я виждате?”</span>
<span data-aaya="4">Рече [Мухаммад]: “Моят Господ знае всяко слово на небесата и на земята. Той е Всечуващия, Всезнаещия.”</span>
<span data-aaya="5">А те рекоха: “Объркани сънища. Той само си го е измислил. Той е само поет. И нека ни донесе знамение, както предишните бяха изпращани!”</span>
<span data-aaya="6">Нито едно селище, което погубихме преди тях, не повярва, че те ли ще повярват?</span>
<span data-aaya="7">И преди теб изпращахме Ние само мъже, на които давахме откровение. И питайте знаещите Напомнянето, ако самите вие не знаете!</span>
<span data-aaya="8">И [пратениците] не ги сторвахме с тела, които не се хранят, и не бяха безсмъртни.</span>
<span data-aaya="9">Сетне им изпълнявахме обещаното и спасявахме тях и когото пожелаем, и погубвахме престъпващите.</span>
<span data-aaya="10">Вече ви низпослахме Книга, в която има прослава за вас. Нима не проумявате?</span>
<span data-aaya="11">И колко селища, които угнетяваваха, Ние разрушихме и създадохме след тях други народи!</span>
<span data-aaya="12">И щом усетеха Нашето мъчение, ето ги - бягат от него!</span>
<span data-aaya="13">Не бягайте и се върнете там, където бяхте свикнали на разкош, и към своите жилища, за да бъдете питани!</span>
<span data-aaya="14">Казваха: “О, горко ни, наистина бяхме угнетители.”</span>
<span data-aaya="15">И продължаваха така да викат, докато не ги покосихме и изпепелихме.</span>
<span data-aaya="16">Не сътворихме Ние небесата и земята, и всичко помежду им на шега.</span>
<span data-aaya="17">Ако търсехме забава - а не ще го сторим - щяхме да си я набавим от това, което е при Нас.</span>
<span data-aaya="18">Истината Ние хвърляме срещу лъжата и я поразява, и ето я - погива! Горко ви заради онова, което приписвате [на Аллах]!</span>
<span data-aaya="19">Негови са всички на небесата и на земята. А онези, които са при Него, не се големеят да Му служат и не се изморяват.</span>
<span data-aaya="20">Прославят Го нощем и денем, и не престават.</span>
<span data-aaya="21">Или [неверниците] се сдобиха от земята с божества, които възкресяват?</span>
<span data-aaya="22">Небесата и земята щяха да се разрушат, ако имаше на тях други богове освен Аллах. Пречист е Аллах, Господът на Трона, от онова, което Му приписват!</span>
<span data-aaya="23">Не Той ще бъде питан какво върши, а те ще бъдат питани.</span>
<span data-aaya="24">Или приеха вместо Него други богове? Кажи [о, Мухаммад]: “Дайте своя довод! Това е послание за онези, които са с мен, и послание за онези преди мен.” Но повечето от тях не знаят истината и се отдръпват.</span>
<span data-aaya="25">И на всеки пратеник, когото Ние пратихме преди теб, дадохме откровението: “Няма друг бог освен Мен! Служете [единствено] на Мен!”</span>
<span data-aaya="26">И рекоха [неверниците]: “Всемилостивия се сдоби с рожба!” Пречист е Той! Ала не, те [ангелите] са само удостоени раби.</span>
<span data-aaya="27">Не Го изпреварват със слово и по Неговата повеля действат.</span>
<span data-aaya="28">Знае Той какво е било преди тях и какво ще бъде след тях. И се застъпват само за онзи, от когото Той е доволен. И от страх пред Него тръпнат.</span>
<span data-aaya="29">А който от тях каже: “Аз съм бог освен Него!”, този ще накажем с Ада. Така наказваме угнетителите.</span>
<span data-aaya="30">Не виждат ли неверниците, че небесата и земята бяха съединени, а Ние ги разделихме? И сторихме от водата всяко живо същество. Не ще ли повярват?</span>
<span data-aaya="31">И направихме по земята непоклатими планини, за да не се люлее с хората. И направихме в тях клисури за пътища, за да се насочват!</span>
<span data-aaya="32">И сторихме небето пазен свод. А те от Неговите знамения се отвръщат.</span>
<span data-aaya="33">Той е, Който сътвори нощта и деня, и слънцето, и луната. Всички по орбита плават.</span>
<span data-aaya="34">И за никой човек преди теб [о, Мухаммад] не отредихме да е безсмъртен. Щом и ти ще умреш, нима те ще бъдат безсмъртни?</span>
<span data-aaya="35">Всяка душа ще вкуси смъртта. И ви изпитваме със злото, но и в доброто има изпитание, и при Нас ще бъдете върнати.</span>
<span data-aaya="36">И видят ли те неверниците, подиграват ти се: “Този ли приказва за вашите богове?” Те Напомнянето на Всемилостивия отричат.</span>
<span data-aaya="37">Човек бе създаден припрян. Аз ще ви покажа Моите знамения, ала не искайте от Мен да прибързвам!</span>
<span data-aaya="38">И казват [неверниците]: “Кога [ще се сбъдне] това обещание, ако говорите истината?”</span>
<span data-aaya="39">Само ако знаеха неверниците времето, когато не ще могат да защитят от Огъня нито лицата, нито гърбовете си, и не ще им се помогне!...</span>
<span data-aaya="40">А Огънят ще ги връхлети внезапно и ще ги слиса, и нито ще могат да го избегнат, нито ще бъдат изчакани.</span>
<span data-aaya="41">Бяха подигравани пратеници и преди теб, но онези, които им се присмиваха, ги обграждаше онова, на което са се подигравали.</span>
<span data-aaya="42">Кажи: “Кой друг ще ви закриля и денем, и нощем освен Всемилостивия?” Ала те от напомнянето на своя Господ се отвръщат.</span>
<span data-aaya="43">Или освен Нас имат богове, които да ги бранят? Те нито могат на себе си да помогнат, нито от Нас ще бъдат избавени.</span>
<span data-aaya="44">Но Ние оставяме тези и бащите им да се понасладят, докато възрастта им напредне. Нима не виждат, че Ние стесняваме [за неверниците] земята по нейните краища? Нима те ще надделеят?</span>
<span data-aaya="45">Кажи [о, Мухаммад]: “Аз ви предупреждавам само чрез онова, което ми се разкрива.” Но не чуват глухите зова, когато ги предупреждават.</span>
<span data-aaya="46">И щом ги докосне и полъх от мъчението на твоя Господ, непременно казват: “О, горко ни! Наистина бяхме угнетители.”</span>
<span data-aaya="47">Ще поставим Ние везните на справедливостта в Деня на възкресението, и никой не ще бъде угнетен с нищо. И [всяко дело] Ние ще прибавим, дори да е с тежест на синапено зърно. Достатъчни сме Ние за съдник.</span>
<span data-aaya="48">И вече дадохме на Муса и Харун Разграничението, и светлина, и напомняне за богобоязливите,</span>
<span data-aaya="49">които и в уединение се боят от своя Господ, и се страхуват от Часа.</span>
<span data-aaya="50">Този [Коран] е благословено напомняне, низпослано от Нас. Нима ще го отречете?</span>
<span data-aaya="51">И още отрано насочихме Ибрахим по правия път. Познавахме го Ние.</span>
<span data-aaya="52">Рече на своя баща и на своя народ: “Какви са тези изваяния, пред които се кланяте?”</span>
<span data-aaya="53">Рекоха: “Заварихме предците си на тях да служат.”</span>
<span data-aaya="54">Рече: “Вие и предците ви сте в явна заблуда.”</span>
<span data-aaya="55">Рекоха: “Нима ти ни носиш истината, или се шегуваш?”</span>
<span data-aaya="56">Рече: “Не, вашият Господ е Господът на небесата и на земята, Който ги е сътворил, и аз свидетелствам за това.</span>
<span data-aaya="57">Кълна се в Аллах, ще се разправя с вашите идоли, след като си идете.”</span>
<span data-aaya="58">И ги стори на отломки, освен най-големия от тях, за да се обърнат към него.</span>
<span data-aaya="59">Рекоха: “Кой стори това с нашите божества? Той е угнетител.”</span>
<span data-aaya="60">Рекоха: “Чухме един младеж да приказва за тях. Викат му Ибрахим.”</span>
<span data-aaya="61">Рекоха: “Доведете го пред хората да засвидетелстват!”</span>
<span data-aaya="62">Рекоха: “Ти ли стори това с нашите божества, о, Ибрахим?”</span>
<span data-aaya="63">Рече: “Не, направи го това - най-голямото от тях. Попитайте ги, ако могат да говорят!”</span>
<span data-aaya="64">Тогава те, като дойдоха на себе си, рекоха: “Наистина вие сте угнетителите.”</span>
<span data-aaya="65">После пак обърнаха глави назад [и рекоха]: “Ти знаеш - тези не говорят.”</span>
<span data-aaya="66">Рече: “Нима вместо на Аллах ще служите на онова, което нито може да ви помогне, нито да ви навреди?</span>
<span data-aaya="67">Уф и на вас, и на онова, на което служите вместо на Аллах! Нима не проумявате?”</span>
<span data-aaya="68">Рекоха: “Изгорете го и подкрепете своите божества, ако ще действате!”</span>
<span data-aaya="69">Рекохме Ние: “О, огън, бъди студен и безопасен за Ибрахим!”</span>
<span data-aaya="70">И желаеха неговата гибел, а Ние сторихме да са най-губещите.</span>
<span data-aaya="71">И спасихме него и Лут [и ги насочихме] към земята, която благословихме за световете.</span>
<span data-aaya="72">И му дарихме Исхак, и освен него - Якуб, и всичките сторихме праведници.</span>
<span data-aaya="73">И ги сторихме водители, напътващи според Нашата повеля. И им разкрихме да вършат добрини и да отслужват молитвата, и да дават милостинята закат. Те служеха [единствено] на Нас.</span>
<span data-aaya="74">И на Лут дадохме мъдрост и знание, и го спасихме от селището, което вършеше скверности. То бе от хора на злото, нечестивци.</span>
<span data-aaya="75">И го въведохме в Нашата милост. Той бе от праведниците.</span>
<span data-aaya="76">По-рано спасихме и Нух, когато призова и Ние му откликнахме, и спасихме него и семейството му от огромната горест.</span>
<span data-aaya="77">И го защитихме от хората, които взимаха за лъжа Нашите знамения. Те бяха хора на злото, затова издавихме всичките.</span>
<span data-aaya="78">И [спомени] Дауд, и Сулайман, които отсъдиха за нивата, в която се разпръснаха през нощта овцете на хората. И свидетелствахме Ние за присъдата им.</span>
<span data-aaya="79">Ние сторихме Сулайман да проумее това. И на двамата дадохме мъдрост и знание. И накарахме планините и птиците да Ни прославят заедно с Дауд. Ние направихме това.</span>
<span data-aaya="80">И го научихме да изработва доспехи за вас, да ви пазят в битка. Не ще ли бъдете признателни?</span>
<span data-aaya="81">И подчинихме на Сулайман бурния вятър, който духаше по волята му към земята, която Ние благословихме. Ние всяко нещо знаем.</span>
<span data-aaya="82">И му подчинихме от сатаните някои, които се гмуркаха за него и вършеха и друго освен това. И тях Ние надзиравахме.</span>
<span data-aaya="83">И [спомени] Айюб, който призова своя Господ: “Засегна ме беда, а Ти си Най-милосърдният от милосърдните.”</span>
<span data-aaya="84">И му откликнахме Ние, и премахнахме бедата му, и възстановихме семейството му, и го удвоихме - милост от Нас и напомняне за покланящите се.</span>
<span data-aaya="85">И [спомени] Исмаил, и Идрис, и Зу-л-Кифл. Всички бяха от търпеливите.</span>
<span data-aaya="86">И ги въведохме в Нашата милост. Те бяха от праведниците.</span>
<span data-aaya="87">И [спомени Юнус-] човека в кита, който отиде разгневен и мислеше, че Ние не ще го притесним. И извика в тъмнините [в корема на кита]: “Няма друг бог освен Теб! Пречист си Ти! Наистина бях несправедлив.”</span>
<span data-aaya="88">И му откликнахме Ние, и го спасихме от скръбта. Така спасяваме вярващите.</span>
<span data-aaya="89">И спомени [Закария], който призова своя Господ: “Господи, не ме оставяй сам! Ти си Най-добрият наследник.”</span>
<span data-aaya="90">И му откликнахме Ние, и му дарихме Яхя, и за него поправихме съпругата му. И те се надпреварваха в добрините, и Ни зовяха с копнеж и боязън. И бяха смирени пред Нас.</span>
<span data-aaya="91">И [спомени Мариам -] онази, която се опази девствена и в която вдъхнахме от Нашия дух, и сторихме нея и сина й знамение за световете.</span>
<span data-aaya="92">Това е вашата вяра - единствената вяра, а Аз съм вашият Господ. Затова единствено на Мен служете!</span>
<span data-aaya="93">Но [общностите] изпаднаха в разногласие помежду си, ала всички при Нас ще се върнат.</span>
<span data-aaya="94">Който върши праведни дела и е вярващ, не ще се отхвърли неговото старание. Ние му го записваме.</span>
<span data-aaya="95">И възбранено е на всяко селище, което сме погубили, да се завърне [на земята].</span>
<span data-aaya="96">Когато бъдат пуснати [племената] Яджудж и Маджудж, които от всеки склон ще се втурнат,</span>
<span data-aaya="97">тогава ще е наближило истинното обещание. И с втрещени погледи неверниците ще рекат: “О, горко ни, бяхме нехайни към това! Наистина бяхме угнетители.”</span>
<span data-aaya="98">[О, неверници], вие и това, на което служите вместо на Аллах, сте горивото на Ада. В него ще влезете.</span>
<span data-aaya="99">Ако тези бяха богове, те нямаше да влязат в него. Всички там ще пребивават вечно.</span>
<span data-aaya="100">В него ще стенат и не ще чуват.</span>
<span data-aaya="101">А тези, които са получили най-доброто обещание от Нас, те оттам ще бъдат отдалечени.</span>
<span data-aaya="102">Не ще чуват от него дори шумолене. В това, което са желали, те ще пребивават вечно.</span>
<span data-aaya="103">И най-големият ужас не ще ги наскърби. И ангелите ще ги посрещат: “Това е вашият Ден, който ви е обещан.”</span>
<span data-aaya="104">Денят, в който ще навием небето като свитък за писане. Както наченахме първото сътворяване, така Ние ще го повторим - обещание от Нас. Ние непременно ще го направим.</span>
<span data-aaya="105">Написахме Ние в псалмите подир Напомнянето, че Моите праведни раби ще наследят земята.</span>
<span data-aaya="106">В този [Коран] има послание за хората, служещи на Аллах.</span>
<span data-aaya="107">И те изпратихме [о, Мухаммад] наистина като милост за световете.</span>
<span data-aaya="108">Кажи: “Разкрито ми бе, че вашият Бог е единственият Бог. Няма ли да Му се отдадете?”</span>
<span data-aaya="109">А отвърнат ли се, кажи: “Всички ви еднакво известих. И не знам дали е близко или далечно това, което ви е обещано.</span>
<span data-aaya="110">Наистина Той знае явното слово и знае какво спотайвате.</span>
<span data-aaya="111">И не знам дали това не е изпитание за вас и наслаждение до време.”</span>
<span data-aaya="112">Каза [Мухаммад]: “Господи, отсъди с правдата! Нашият Господ е Всемилостивия, Моления за помощ против това, което Му приписвате.”</span>
</section>
<section data-sura="22">
<span data-name>سُوۡرَةُ الۡحَجِّ</span>
<span data-aaya="1">О, хора, бойте се от вашия Господ! Сътресението в Часа е нещо ужасно.</span>
<span data-aaya="2">В Деня, когато ще го видите, всяка кърмачка ще забрави своето кърмаче и всяка бременна ще роди преждевременно, и ще видиш хората опиянени. Ала не са опиянени те, но мъчението на Аллах е сурово.</span>
<span data-aaya="3">Някои от хората спорят за Аллах, без да имат знание, и следват всеки непокорен сатана,</span>
<span data-aaya="4">за когото е писано - всеки, който се сближи с него, той ще го заблуди и ще го поведе към мъчението на Огъня.</span>
<span data-aaya="5">О, хора, ако се съмнявате във възкресението, [вижте как] Ние ви сътворихме от пръст, после от частица сперма, после от съсирек, после от късче, сякаш надъвкано месо - оформено и неоформено, за да ви изявим [Нашата сила]. И оставяме в утробите когото пожелаем за определен срок, после ви изваждаме като деца, после [ви препитаваме], за да стигнете своята зрелост. И някой от вас умира, а някой от вас бива доведен до най-окаяната възраст, и тогава не знае нищо, след като е знаел. И виждаш земята безжизнена, но когато изсипваме вода върху нея, тя се раздвижва и набъбва, и отглежда всякакъв прелестен вид.</span>
<span data-aaya="6">Това е, защото Аллах е Истината и Той съживява мъртвите, и Той за всяко нещо има сила.</span>
<span data-aaya="7">И защото Часът непременно ще настъпи. Няма съмнение в това. И ще възкреси Аллах онези, които са в гробовете.</span>
<span data-aaya="8">А някои хора спорят за Аллах, без да имат нито знание, нито напътствие, нито разясняващо писание,</span>
<span data-aaya="9">извръщайки се надменно, за да отклонят от пътя на Аллах. За тях в земния живот има позор и ще ги накараме да вкусят мъчението на Огъня в Деня на възкресението.</span>
<span data-aaya="10">То е заради онова, което с твоите ръце преди си сторил. Аллах не угнетява рабите.</span>
<span data-aaya="11">Някой от хората служи на Аллах с колебание. Ако му се случи добро, той се успокоява с него, а щом го сполети изпитание, преобръща се. Изгубил е и земния живот, и отвъдния. Това е явната загуба.</span>
<span data-aaya="12">Зове той не Аллах, а онова, което нито му вреди, нито му е от полза. Това е дълбоката заблуда.</span>
<span data-aaya="13">Зове той онзи, чиято вреда е по-близо от неговата полза. Колко е лош за покровител и колко е лош за приятел!</span>
<span data-aaya="14">Аллах ще въведе онези, които вярват и вършат праведни дела, в Градините, сред които реки текат. Аллах прави, каквото пожелае.</span>
<span data-aaya="15">Който допусне, че [Мухаммад] не ще го подкрепи Аллах и в земния живот, и в отвъдния, нека провеси въже от тавана, после нека прекъсне живота си и да види дали неговото коварство ще премахне онова, което го разгневява.</span>
<span data-aaya="16">Така го низпослахме Ние - ясни знамения. Аллах напътва когото пожелае.</span>
<span data-aaya="17">Между вярващите и юдеите, и сабеите, и християните, и магите, и съдружаващите наистина Аллах ще отсъди в Деня на възкресението. Аллах на всяко нещо е свидетел.</span>
<span data-aaya="18">Не виждаш ли ти, че на Аллах се покланя в суджуд всичко на небесата и всичко на земята, и слънцето, и луната, и звездите, и планините, и дърветата, и животните, и мнозина от хората? А мнозина заслужават мъчението. Когото Аллах унизи, никой не ще го уважи. Аллах прави, каквото пожелае.</span>
<span data-aaya="19">Тези са двама противници, които спорят за своя Господ. За неверниците ще бъде скроена дреха от огън и върху главите им ще бъде изливана вряща вода.</span>
<span data-aaya="20">Ще бъдат разтопявани с нея и вътрешностите, и кожата им.</span>
<span data-aaya="21">За тях ще има боздугани от желязо.</span>
<span data-aaya="22">Всякога, щом поискат да излязат оттам заради страданието, ще бъдат връщани обратно: “Вкусете мъчението на Огъня!”</span>
<span data-aaya="23">Аллах ще въведе онези, които вярват и вършат праведни дела, в Градините, сред които реки текат. Ще носят там украшения - гривни от злато и бисери, и одеждата им там ще е коприна.</span>
<span data-aaya="24">Те бяха водени към благото слово и бяха водени към пътя на Всеславния.</span>
<span data-aaya="25">Неверниците и възпиращите от пътя на Аллах и от Свещената джамия, която Ние отредихме за хората - все едно обитатели или пришълци, - и искащия там безбожие чрез гнет - тези Ние ще накараме да вкусят болезнено мъчение.</span>
<span data-aaya="26">И посочихме на Ибрахим мястото за Дома [Кааба]: “Не съдружавай нищо с Мен и почисти Моя Дом за онези, които обикалят и стоят в преклонение, и се кланят, и свеждат чела до земята в суджуд!</span>
<span data-aaya="27">И зови хората за поклонението хадж! Ще идват при теб и пеш, и върху изнемощели камили. И ще идват от всякакви далечни пътища,</span>
<span data-aaya="28">за да придобият облаги за себе си [и в земния живот, и в отвъдния] и в определени дни да споменават името на Аллах при жертвоприношение на добитък, който Той им е дал. Яжте от него и хранете бедняка-клетник!</span>
<span data-aaya="29">После да се почистят и да изпълнят своите обети и да обикалят древния Дом!</span>
<span data-aaya="30">Така е! Който зачита светините на Аллах, това е най-доброто за него при неговия Господ. Разрешен е за вас добитъкът освен онова, което ви бе прочетено. И избягвайте скверността на идолите, и избягвайте лъжливото слово!</span>
<span data-aaya="31">Бъдете правоверни към Аллах и не съдружавайте с Него! А който съдружава с Аллах, е като паднал от небето и птиците го грабват или вятърът го отвява на далечно място.</span>
<span data-aaya="32">Така е! А който зачита обредите на Аллах, това е от набожността на сърцата.</span>
<span data-aaya="33">От тях [- животните] имате облага до определен срок. Накрая мястото [за жертвоприношението] им е при древния Дом.</span>
<span data-aaya="34">И за всяка общност отредихме жертвоприношение, за да споменават името на Аллах над животно от добитъка, който Той им е дал. Вашият Бог е единственият Бог. Затова единствено на Него се отдайте! И благовествай смирените,</span>
<span data-aaya="35">които, щом бъде споменат Аллах, сърцата им тръпнат, и търпеливите пред онова, което ги е сполетяло, и отслужващите молитвата, и раздаващите от препитанието, което сме им дали.</span>
<span data-aaya="36">И сторихме за вас от обредите на Аллах да бъде едрият жертвен добитък. В него има благо за вас. И споменавайте името на Аллах, докато [животните] са изправени [за колитба]! И когато рухнат по хълбок, яжте и хранете и доволстващия, и просяка! Така сме ви ги подчинили, за да сте признателни.</span>
<span data-aaya="37">Не тяхното месо, не тяхната кръв ще стигне до Аллах, а вашата набожност ще стигне до Него. Така Той ви ги е подчинил, за да възвеличавате Аллах, че ви е напътил. И възрадвай благодетелните!</span>
<span data-aaya="38">Аллах закриля вярващите. Аллах не обича никой изменник, неблагодарник.</span>
<span data-aaya="39">На онези, срещу които е обявена война, им се позволи [да воюват], защото бяха угнетени - Аллах има сила да им помогне,</span>
<span data-aaya="40">онези, които бяха прокудени от техните домове без право, само защото казват: “Аллах е нашият Господ!” И ако Аллах не отблъскваше едни хора с други, щяха да бъдат разрушени и манастирите, и църквите, и синагогите, и джамиите, където името на Аллах се споменава много. Аллах ще подкрепи онези, които Го подкрепят. Аллах е всесилен, всемогъщ.</span>
<span data-aaya="41">Онези, които, ако ги утвърдим на земята, отслужват молитвата и дават милостинята закат, и повеляват одобряваното, и възбраняват порицаваното... При Аллах е завършекът на делата.</span>
<span data-aaya="42">И ако тези те взимат за лъжец [о, Мухаммад], то и преди тях народът на Нух и адитите, и самудяните взимаха за лъжци [пророците],</span>
<span data-aaya="43">и народът на Ибрахим, и народът на Лут,</span>
<span data-aaya="44">и жителите на Мадян. И Муса бе взет за лъжец. Дадох Аз отсрочка на неверниците, после ги сграбчих. И колко тежко бе Моето отрицание!</span>
<span data-aaya="45">И колко селища погубихме, когато угнетяваха - и ето ги с рухнали покриви!, - и колко запустели кладенци, и високи дворци!</span>
<span data-aaya="46">Не ходеха ли по земята, със сърцата си да проумеят или с ушите си да чуят? Не очите са слепи, а сърцата в гърдите са слепи.</span>
<span data-aaya="47">И искат от теб [о, Мухаммад] да ускориш мъчението, но Аллах никога не нарушава Своето обещание. Един ден при твоя Господ е като хиляда години от онези, които вие броите.</span>
<span data-aaya="48">И на колко селища, когато угнетяваха, Аз дадох отсрочка, после ги сграбчих! Завръщането е при Мен.</span>
<span data-aaya="49">Кажи: “О, хора, за вас съм само явен предупредител!”</span>
<span data-aaya="50">Които вярват и вършат праведни дела, за тях има опрощение и щедро препитание.</span>
<span data-aaya="51">А които се стараят да обезсилят Нашите знамения, тези са обитателите на Ада.</span>
<span data-aaya="52">И не изпратихме преди теб нито пратеник, нито пророк, без да се намеси сатаната в тяхното желание, когато възжелаеха. Но Аллах премахва намесата на сатаната. После Аллах утвърждава Своите знамения - Аллах е всезнаещ, премъдър,</span>
<span data-aaya="53">за да превърне Той намесата на сатаната в изпитание за онези, в чиито сърца има болест и за онези, чиито сърца са корави - угнетителите са в дълбок раздор</span>
<span data-aaya="54">и за да узнаят дарените със знанието, че този [Коран] е истината от твоя Господ, и да вярват в него, и сърцата им да се смирят пред него. Аллах напътва вярващите към правия път.</span>
<span data-aaya="55">И не престават неверниците да се съмняват в него, докато внезапно дойде при тях Часът или дойде мъчение в безплодния Ден.</span>
<span data-aaya="56">Владението в този Ден принадлежи на Аллах. Той ще отсъди между тях. А онези, които са вярвали и вършели праведни дела, те ще са в Градините на блаженството.</span>
<span data-aaya="57">А онези, които са били неверници и са взимали за лъжа Нашите знамения, за тях ще има унизително мъчение.</span>
<span data-aaya="58">А онези, които са се преселили в името на Аллах, после са били убити или умрели, Аллах непременно ще им даде хубаво препитание. Аллах е Най-добрият от даряващите препитание.</span>
<span data-aaya="59">Ще ги въведе Той в място, което ще им хареса. Аллах е всезнаещ, всеблаг.</span>
<span data-aaya="60">Така е! А който накаже със същото, с каквото е бил наказан, после отново бъде потиснат, Аллах непременно ще го подкрепи. Аллах е извиняващ, опрощаващ.</span>
<span data-aaya="61">Така е, защото Аллах въвежда нощта в деня и въвежда деня в нощта. Аллах е всечуващ, всезрящ.</span>
<span data-aaya="62">Така е, защото Аллах е Истината, а онова, което зоват вместо Него, е лъжата. Аллах е Всевишния, Превеликия.</span>
<span data-aaya="63">Не виждаш ли, че Аллах изсипва вода от небето и тогава земята се раззеленява? Аллах е всепроникващ, сведущ.</span>
<span data-aaya="64">Негово е всичко на небесата и всичко на земята. Аллах е Пребогатия, Всеславния.</span>
<span data-aaya="65">Не виждаш ли, че Аллах подчинява за вас всичко на земята, и корабите, плаващи в морето по Неговата воля, и Той държи небето да не падне върху земята, освен с Неговото позволение. Аллах към хората е състрадателен, милосърден.</span>
<span data-aaya="66">Той е, Който ви дава живот, после ви го отнема, после ще ви съживи. Човекът наистина е неблагодарник.</span>
<span data-aaya="67">За всички общности сторихме обреди, които да изпълняват. И да не се препират с теб за това! И призовавай към твоя Господ! Ти си на правия път.</span>
<span data-aaya="68">А ако заспорят с теб, кажи: “Аллах най-добре знае вашите дела.”</span>
<span data-aaya="69">Аллах ще отсъди между вас в Деня на възкресението за онова, по което сте били в разногласие.</span>
<span data-aaya="70">Нима не знаеш, че Аллах знае всичко на небето и на земята? Всичко това е в Книга. За Аллах то е лесно.</span>
<span data-aaya="71">И вместо на Аллах те служат на онова, на което Той не е дал довод, и на онова, за което нямат знание. За угнетителите няма избавител.</span>
<span data-aaya="72">И когато им бъдат четени ясните Ни знамения, разпознаваш по лицата на неверниците отрицанието. Едва не се нахвърлят срещу онези, които им четат Нашите знамения. Кажи [о, Мухаммад]: “Да ви известя ли за по-лошо от това? - Огъня!” Аллах го обеща на неверниците. Колко лоша е тази участ!</span>
<span data-aaya="73">О, хора, пример ви се дава, чуйте го! Онези, които зовете вместо Аллах, и муха не могат да сътворят, дори да се обединят за това. И мухата да им грабне нещо, не могат да си го възвърнат. Слаб е както молителят, така и моленият.</span>
<span data-aaya="74">Не оценяват те Аллах с истинското Му величие. Аллах е всесилен, всемогъщ.</span>
<span data-aaya="75">Аллах избира пратеници и сред ангелите, и сред хората. Аллах е всечуващ, всезрящ.</span>
<span data-aaya="76">Знае Той какво е било преди тях и какво ще бъде след тях. При Аллах ще бъдат върнати делата.</span>
<span data-aaya="77">О, вярващи, прекланяйте се и свеждайте чела до земята в суджуд, и служете на вашия Господ, и вършете добро, за да сполучите!</span>
<span data-aaya="78">И се борете в името на Аллах с подобаваща Нему борба! Предпочете ви Той и не ви наложи притеснение в религията - вярата на баща ви Ибрахим. Назова ви Той отдадени - и [в Писанията] преди, и в този [Коран], за да бъде Пратеника свидетел за вас, и вие да бъдете свидетели за хората. Затова отслужвайте молитвата и давайте милостинята закат, и се придържайте твърдо към Аллах! Той е вашият Покровител. Колко прекрасен Покровител е, колко прекрасен Избавител е Той!</span>
</section>
<section data-sura="23">
<span data-name>سُوۡرَةُ الۡمُؤۡمِنُوۡنَ</span>
<span data-aaya="1">Сполуката е за вярващите,</span>
<span data-aaya="2">които в своята молитва са смирени</span>
<span data-aaya="3">и които от празнословието странят,</span>
<span data-aaya="4">и които милостинята закат дават,</span>
<span data-aaya="5">и които целомъдрието си пазят,</span>
<span data-aaya="6">освен за техните съпруги или за владените от техните десници. Те не ще бъдат порицавани -</span>
<span data-aaya="7">а които се стремят към друго, освен това, тези са престъпващите,</span>
<span data-aaya="8">и които повереното им и обетите си съблюдават,</span>
<span data-aaya="9">и които своите молитви редовно отслужват,</span>
<span data-aaya="10">тези са наследниците,</span>
<span data-aaya="11">които ще наследят Градините на Фирдаус, там ще пребивават вечно.</span>
<span data-aaya="12">Сътворихме Ние човека от подбрана глина,</span>
<span data-aaya="13">после го оставяме - частица сперма - на сигурно място,</span>
<span data-aaya="14">после от частицата сперма създаваме съсирек и създаваме късче като надъвкано месо, и от късчето създаваме кости, и покриваме костите с плът, после го оформяме в друго творение. Благословен е Аллах, Най-прекрасният Творец!</span>
<span data-aaya="15">После подир това ще умрете.</span>
<span data-aaya="16">После в Съдния ден ще бъдете възкресени.</span>
<span data-aaya="17">И сътворихме седем небеса над вас, и не сме нехайни към творението.</span>
<span data-aaya="18">И изсипваме от небето вода с мяра, и я съхраняваме в земята, и несъмнено можем да я отнесем.</span>
<span data-aaya="19">С нея сътворяваме за вас градини с палми и грозде - там има за вас много плодове и от тях ядете -</span>
<span data-aaya="20">и [маслиново] дърво, което никне в Синайската планина. То дава мазнина и препитание за хранещите се.</span>
<span data-aaya="21">И в добитъка има за вас поука. Даваме ви да пиете от онова, което е в стомаха им. Имате от тях много облаги и от тях ядете.</span>
<span data-aaya="22">И с тях, и с корабите се превозвате.</span>
<span data-aaya="23">Когато изпратихме Нух при неговия народ, рече: “О, народе мой, на Аллах служете! Нямате друг бог освен Него. Нима не се боите от Него?”</span>
<span data-aaya="24">Знатните от неговия народ, които отричаха, казаха: “Този е само един човек като вас. Той иска да ви превъзхожда. А ако Аллах бе пожелал, Той щеше да изпрати ангели. [Но да е човек] не сме чували такова нещо дори от древните ни предци.</span>
<span data-aaya="25">Той е само един луд. Изтърпете го известно време!”</span>
<span data-aaya="26">Рече: “Господи мой, помогни ми, защото ме взеха за лъжец!”</span>
<span data-aaya="27">И му разкрихме: “Направи Ковчега пред Нашите Очи и с Нашето откровение! И щом дойде Нашата повеля и кипне пещта, натовари в него от всичко по чифт, и своето семейство, освен онези от тях, за които имаше слово отпреди! И не Ми споменавай за угнетителите! Те ще бъдат издавени.</span>
<span data-aaya="28">И когато се настаниш, ти и онези с теб, в Ковчега, кажи: “Слава на Аллах, Който ни спаси от хората-угнетители!”</span>
<span data-aaya="29">И кажи: “Господи мой, посели ме на благословено място! Най-добре Ти поселяваш.”</span>
<span data-aaya="30">В това има знамения. Ние непременно изпитваме [рабите].</span>
<span data-aaya="31">И създадохме след тях друго поколение.</span>
<span data-aaya="32">И им изпратихме пратеник измежду тях, [който рече]: “На Аллах служете! Нямате друг бог освен Него! Нима не се боите от Него?”</span>
<span data-aaya="33">Знатните от неговия народ, които отрекоха и взеха за лъжа срещата в отвъдния живот - а бяхме ги отрупали с разкош в земния - рекоха: “Този е само един човек като вас. Яде, каквото и вие ядете, и пие, каквото пиете.</span>
<span data-aaya="34">И ако се покорите на човек като вас, тогава ще сте губещи.</span>
<span data-aaya="35">Нима ви обещава, че след като умрете и станете пръст и кости, [отново] ще бъдете извадени?</span>
<span data-aaya="36">Далеч, много надалеч е онова, което ви се обещава!</span>
<span data-aaya="37">Съществува само земният ни живот. Умираме и живеем, и никога не ще бъдем възкресени.</span>
<span data-aaya="38">Този е само един мъж, който измисля лъжа за Аллах, и никога не ще му повярваме.”</span>
<span data-aaya="39">Рече: “Господи мой, помогни ми, защото ме взеха за лъжец!”</span>
<span data-aaya="40">Рече [Аллах]: “Скоро непременно ще съжаляват.”</span>
<span data-aaya="41">И с право ги обхвана Викът, и ги превърнахме в съчки. Гибел за хората-угнетители!</span>
<span data-aaya="42">После създадохме подир тях други поколения.</span>
<span data-aaya="43">Никоя общност не изпреварва своя срок и не го забавя.</span>
<span data-aaya="44">После изпратихме Нашите пратеници поред. Всякога, щом при някоя общност идваше нейният пратеник, те го взимаха за лъжец. И така ги накарахме една друга да се последват. И ги превърнахме в предания. Гибел за хората-неверници!</span>
<span data-aaya="45">После изпратихме Муса и брат му Харун с Нашите знамения и с явен довод</span>
<span data-aaya="46">при Фараона и знатните му хора. А те се възгордяха и бяха хора надменни.</span>
<span data-aaya="47">И рекоха: “Нима да повярваме на двама като нас, щом хората им са наши слуги?”</span>
<span data-aaya="48">И ги взеха за лъжци, и бяха от погубените.</span>
<span data-aaya="49">И дадохме на Муса Писанието, за да се напътят.</span>
<span data-aaya="50">И сторихме [Иса] сина на Мариам и майка му знамение, и ги приютихме на хълм, където имаше покой и извор.</span>
<span data-aaya="51">О, пратеници, яжте от благата и вършете праведни дела! Каквото и да сторите, Аз го знам.</span>
<span data-aaya="52">Това е вашата вяра - единствената вяра, а Аз съм вашият Господ. Затова единствено от Мен се бойте!</span>
<span data-aaya="53">Но [общностите] се разделиха на групи и всяка от тях ликува с това, което е у нея.</span>
<span data-aaya="54">Остави ги [о, Мухаммад] в бездната на заблуждението им до време!</span>
<span data-aaya="55">Нима смятат, че с имотите и синовете, които им набавяме,</span>
<span data-aaya="56">Ние се надпреварваме да им сторим добро? Не, ала те не забелязват.</span>
<span data-aaya="57">Онези, които в страхопочитание от своя Господ се боят</span>
<span data-aaya="58">и които в знаменията на своя Господ вярват,</span>
<span data-aaya="59">и които със своя Господ не съдружават,</span>
<span data-aaya="60">и които дават, каквото дават, с боязливи сърца, защото при своя Господ ще се завърнат,</span>
<span data-aaya="61">те се надпреварват в добрините и те първи ги извършват.</span>
<span data-aaya="62">И на всяка душа Ние възлагаме само по силите й. При Нас има Книга, която казва истината и те не ще бъдат онеправдани.</span>
<span data-aaya="63">Но сърцата им са в бездна [от заблуда] относно това. За тях [-неверниците] има и други деяния, които непременно ще извършат.</span>
<span data-aaya="64">А когато сграбчим с мъчение свикналите на разкош сред тях, ето ги - роптаят!</span>
<span data-aaya="65">“Не роптайте Днес! Не ще получите помощ от Нас.</span>
<span data-aaya="66">Вече ви бяха четени Моите знамения, ала вие се отвръщахте -</span>
<span data-aaya="67">високомерни към него, празнословещи по вечерни събирания.”</span>
<span data-aaya="68">Няма ли да размислят над Словото или при тях дойде нещо, което не е идвало при древните им предци?</span>
<span data-aaya="69">Или не узнаха своя пратеник, та го отричат?</span>
<span data-aaya="70">Или казват: “Луд е.” Ала не, той им донесе истината, но повечето от тях ненавиждат истината.</span>
<span data-aaya="71">А ако истината следваше техните страсти, непременно щяха да се разрушат и небесата, и земята, и всички, които са по тях. Въпреки че им дадохме [Корана-] тяхното напомняне, те от своето напомняне се отдръпват.</span>
<span data-aaya="72">Или искаш от тях награда [о, Мухаммад]? Но наградата на твоя Господ е най-доброто и Той е Най-добрият от даващите препитание.</span>
<span data-aaya="73">Ти ги зовеш към правия път.</span>
<span data-aaya="74">А онези, които не вярват в отвъдния живот, от пътя се отклоняват.</span>
<span data-aaya="75">И да ги пощадяхме и избавехме от бедата, която ги е сполетяла, пак щяха да упорстват, в своята престъпност да се лутат.</span>
<span data-aaya="76">И ги сграбчихме с мъчението, ала те нито се покориха на своя Господ, нито Го умоляваха.</span>
<span data-aaya="77">А щом им отворихме врата към сурово мъчение, ето ги там - отчаяни!</span>
<span data-aaya="78">Той е Онзи, Който създаде за вас слуха и зрението, и сърцата. Колко малко сте признателни!</span>
<span data-aaya="79">Той е, Който ви размножи по земята и при Него ще бъдете събрани.</span>
<span data-aaya="80">Той е, Който съживява и умъртвява, и от Него е промяната на нощта и деня. Нима не проумявате?</span>
<span data-aaya="81">А те изричат същото, което изричаха и предците.</span>
<span data-aaya="82">Казват: “След като умрем и станем пръст и кости, дали наистина ще бъдем възкресени?</span>
<span data-aaya="83">Това вече ни бе обещано, на нас и на предците ни, от по-рано. Това са само легенди на предците.”</span>
<span data-aaya="84">Кажи: “Чия е земята и тези по нея, ако знаете?”</span>
<span data-aaya="85">Ще кажат: “На Аллах!” Кажи: “Не ще ли се поучите?”</span>
<span data-aaya="86">Кажи: “Кой е Господът на седемте небеса и Господът на великия Трон?”</span>
<span data-aaya="87">Ще кажат: “Аллах!” Кажи: “Не ще ли се побоите?”</span>
<span data-aaya="88">Кажи: “В чии ръце е владението на всичко, щом Той покровителства, а не е покровителстван, ако знаете?”</span>
<span data-aaya="89">Ще кажат: “На Аллах!” Кажи: “Как тогава сте омагьосвани?”</span>
<span data-aaya="90">Да, Ние им дадохме истината, а те са лъжци.</span>
<span data-aaya="91">Аллах не се сдоби със син и няма друг бог заедно с Него. Иначе всеки бог щеше да отнесе онова, което е сътворил, и едни от тях щяха да надделеят над други. Пречист е Аллах над онова, което описват -</span>
<span data-aaya="92">Знаещият и скритото, и явното, - превисоко е над онова, което съдружават с Него!</span>
<span data-aaya="93">Кажи [о, Мухаммад]: “Господи мой, ако ми покажеш онова, което им е обещано,</span>
<span data-aaya="94">Господи мой, не ме поставяй сред хората-угнетители!”</span>
<span data-aaya="95">Способни сме Ние да ти покажем онова, което им обещаваме.</span>
<span data-aaya="96">Отвърни на злината с добрина! Ние повече знаем какво описват.</span>
<span data-aaya="97">И кажи: “Господи мой, пази ме от подстрекателствата на сатаните!</span>
<span data-aaya="98">И ме пази, Господи мой, да не ме спохождат!”</span>
<span data-aaya="99">А когато се яви при някого от тях смъртта, той казва: “Господи мой, върни ме,</span>
<span data-aaya="100">за да сторя праведно дело в живота, който оставих!” Ала не! Това си е негово слово. Но зад тях има преграда до Деня, когато ще бъдат възкресени.</span>
<span data-aaya="101">И когато се протръби с Рога, тогава не ще има родство между тях и не ще питат един за друг.</span>
<span data-aaya="102">Чиито везни натежат, тези са сполучилите.</span>
<span data-aaya="103">А чиито везни олекнат, тези са се погубили - в Ада ще пребивават вечно.</span>
<span data-aaya="104">Огънят ще обгаря лицата им и в него ще се гърчат.</span>
<span data-aaya="105">“Не ви ли бяха четени Моите знамения, та ги взехте за лъжа?”</span>
<span data-aaya="106">Ще рекат: “Господи наш, надделяха над нас страстите ни и бяхме хора заблудени.</span>
<span data-aaya="107">Господи наш, извади ни оттук, а ако пак повторим, тогава наистина ще сме угнетители!”</span>
<span data-aaya="108">Ще рече: “Бъдете там презрени и не говорете с Мен!</span>
<span data-aaya="109">Имаше група от Моите раби, казващи: “Господи наш, ние повярвахме. Опрости ни и помилвай! Ти си Най-милосърдният.”</span>
<span data-aaya="110">А им се подигравахте, докато сториха да забравите Моето споменаване в присмеха си над тях.</span>
<span data-aaya="111">Днес Аз ги възнаграждавам, защото бяха търпеливи. Те са спечелилите.”</span>
<span data-aaya="112">Ще рече [Аллах]: “Колко години престояхте в земята?”</span>
<span data-aaya="113">Ще рекат: “Престояхме ден или част от деня. Питай отброяващите [ангели].”</span>
<span data-aaya="114">Ще рече: “Престояхте само малко, ако знаете.</span>
<span data-aaya="115">Нима смятахте, че ви сътворихме напразно и че при Нас не ще бъдете върнати?”</span>
<span data-aaya="116">Всевишен е Аллах, истинският Владетел! Няма друг бог освен Него, Господа на прекрасния Трон!</span>
<span data-aaya="117">А който призовава друг бог заедно с Аллах без довод за това, равносметката му е при неговия Господ. Неверниците не ще сполучат.</span>
<span data-aaya="118">И кажи [о, Мухаммад]: “Господи, опрости и помилвай! Ти си Най-милосърдният.”</span>
</section>
<section data-sura="24">
<span data-name>سُوۡرَةُ النُّوۡرِ</span>
<span data-aaya="1">Сура, която Ние низпослахме и наложихме. В нея низпослахме ясни знамения, за да се поучите!</span>
<span data-aaya="2">На всяка прелюбодейка и всеки прелюбодеец ударете по сто бича и да не ви обземе състрадание към тях, като прилагате религията на Аллах, - ако вярвате в Аллах и в Сетния ден! И да присъства на мъчението им група от вярващите!</span>
<span data-aaya="3">Прелюбодеецът се свързва само с прелюбодейка или съдружаваща и прелюбодейката се свързва само с прелюбодеец или съдружаващ. Възбранено е това за вярващите.</span>
<span data-aaya="4">А на онези, които набедят целомъдрени жени, после не доведат четирима свидетели, ударете осемдесет бича и не приемайте никога тяхно свидетелство! Тези са нечестивците,</span>
<span data-aaya="5">освен които след това се покаят и поправят. Аллах е опрощаващ, милосърден.</span>
<span data-aaya="6">А които набедят своите съпруги и нямат свидетели, освен самите себе си, всеки от тях да засвидетелства четири пъти в името на Аллах, че наистина е искрен.</span>
<span data-aaya="7">А петия път - проклятието на Аллах да е над него, ако лъже.</span>
<span data-aaya="8">И се отклонява от жената мъчението, ако четири пъти засвидетелства в името на Аллах, че наистина той лъже.</span>
<span data-aaya="9">А петия път - гневът на Аллах да е над нея, ако мъжът е искрен.</span>
<span data-aaya="10">И ако не бе благодатта на Аллах към вас, и Неговата милост, и не бе Аллах приемащ покаянието, премъдър...</span>
<span data-aaya="11">Онези, които оклеветиха [Аиша], са [само] група от вас. Не смятайте, че то е зло за вас! Не, то е добро за вас. Над всеки от онези тегне грехът, който е придобил, а за най-големия виновник има огромно мъчение.</span>
<span data-aaya="12">Защо когато чухте това, вярващите мъже и жени не помислиха добро в себе си и не рекоха: “То е явна клевета.”</span>
<span data-aaya="13">Защо не доведоха за това четирима свидетели? И след като не са дошли със свидетелите, тези са лъжците пред Аллах.</span>
<span data-aaya="14">И ако не е благодатта на Аллах към вас, и Неговата милост в земния живот и в отвъдния, щеше да ви сполети огромно мъчение за измислицата, в която затънахте.</span>
<span data-aaya="15">Ето, вие я пренасяте с езика си и изричате с устата си онова, за което нямате знание, и го смятате за дребно, а при Аллах то е огромно.</span>
<span data-aaya="16">И защо, когато чухте това, не рекохте: “Не ни подобава да приказваме за него. Пречист си Ти! Това е огромна измама.”</span>
<span data-aaya="17">Аллах ви наставлява никога да не повторите подобно нещо, ако сте вярващи.</span>
<span data-aaya="18">И ви разяснява Аллах знаменията. Аллах е всезнаещ, премъдър.</span>
<span data-aaya="19">За онези, които желаят покварата да се разпространява сред вярващите, ще има болезнено мъчение в земния живот и в отвъдния. Аллах знае, вие не знаете.</span>
<span data-aaya="20">И ако не бе благодатта на Аллах към вас, и Неговата милост, и не бе Аллах състрадателен, милосърден...</span>
<span data-aaya="21">О, вярващи, не следвайте стъпките на сатаната! А който следва стъпките на сатаната, на него повелява той покварата и порицаваното. И ако не бе благодатта на Аллах към вас и Неговата милост, никой от вас не ще бъде никога чист. Но Аллах пречиства когото пожелае. Аллах е всечуващ, всезнаещ.</span>
<span data-aaya="22">И удостоените с благодат и обилие сред вас да не се кълнат, че не ще даряват на [съгрешилите от] роднините и клетниците, и преселниците по пътя на Аллах! И нека извиняват, и нека прощават! Нима не искате Аллах да ви опрости? Аллах е опрощаващ, милосърден.</span>
<span data-aaya="23">Онези, които набедят целомъдрена жена, наивна и вярваща, те са прокълнати в земния живот и в отвъдния, и за тях ще има огромно мъчение</span>
<span data-aaya="24">в Деня, когато и езиците, и ръцете, и краката им ще свидетелстват за техните дела.</span>
<span data-aaya="25">В този Ден Аллах напълно ще им изплати истинското въздаяние и ще узнаят, че Аллах е явната истина.</span>
<span data-aaya="26">Лошото е за лошите хора и лошите хора са за лошото, а доброто е за добрите хора и добрите хора са за доброто. Тези са пречистени от онова, което се приказва. За тях има опрощение и щедро препитание.</span>
<span data-aaya="27">О, вярващи, не влизайте в домове, освен в собствените си, докато не поискате разрешение и не поздравите обитателите им! За вас това е най-доброто, за да се поучите.</span>
<span data-aaya="28">И ако не намерите никого там, не влизайте, докато не ви се позволи! И ако ви бъде казано: “Върнете се!”, тогава се върнете! За вас това е най-чистото. Аллах знае вашите дела.</span>
<span data-aaya="29">Не е грях за вас да влизате в необитаеми домове, в които има ваше имущество. Аллах знае какво разкривате и какво потулвате.</span>
<span data-aaya="30">Кажи на вярващите мъже да свеждат погледите си и да пазят целомъдрието си! За тях това е най-чистото. Сведущ е Аллах за техните дела.</span>
<span data-aaya="31">И кажи на вярващите жени да свеждат поглед и да пазят целомъдрието си, и да не показват своите украшения освен видното от тях, и да спускат покривалото върху пазвата си, и да не показват своите украшения освен пред съпрузите си или бащите си, или бащите на съпрузите си, или синовете си, или синовете на съпрузите си, или братята си, или синовете на братята си, или синовете на сестрите си, или жените [вярващи] или [слугините], владени от десниците им, или слугите от мъжете без плътски нужди, или децата, непознали още женската голота. И да не тропат с крак, за да се разбере какво скриват от своите украшения. И се покайте пред Аллах всички, о, вярващи, за да сполучите!</span>
<span data-aaya="32">И встъпвайте в брак с несемейните от вас и с праведните от робите и робините ви! Ако са бедни, Аллах ще им даде от Неговата благодат. Аллах е прещедър, всезнаещ.</span>
<span data-aaya="33">Които нямат средства да встъпят в брак, нека се въздържат, докато Аллах им даде от Своята благодат! А за онези сред владените от десниците ви, които желаят договор [за освобождаване] - напишете им, ако виждате у тях добро! И им дайте от имота на Аллах, който Той ви е дал! В стремежа ви към благата на земния живот не принуждавайте слугините си да развратничат - те желаят целомъдрие! Но принудят ли слугиня, то и след принуждаването Аллах [за нея] е опрощаващ, милосърден.</span>
<span data-aaya="34">И вече ви низпослахме ясни знамения и пример за онези, които бяха преди вас, и поучение за богобоязливите.</span>
<span data-aaya="35">Аллах е Светлината на небесата и на земята. Сиянието Му е като ниша, в която има светилник. Светилникът е в стъкло. Стъклото е сякаш блестяща звезда. Разпалена е от [маслото на] благословено маслиново дърво, нито източно, нито западно. Едва докоснато от огъня, маслото му озарява. Светлина върху светлина. Аллах напътва към Своята светлина когото пожелае и дава Аллах примерите за хората - Аллах всяко нещо знае -</span>
<span data-aaya="36">в домовете, които Аллах позволи да бъдат възвисени и да се споменава в тях Неговото име. Прославят Го там и сутрин, и вечер</span>
<span data-aaya="37">хора, които нито търговия, нито продажба ги отвлича от споменаването на Аллах и от служенето на молитвата и даването на милостинята закат. Страхуват се от Деня, в който ще се преобърнат сърцата и очите,</span>
<span data-aaya="38">за да им въздаде Аллах най-доброто за онова, което са вършили, и да им надбави от Своята благодат. Аллах безмерно дава препитание на когото пожелае.</span>
<span data-aaya="39">А на неверниците делата са като мираж в пустиня. Жадният го смята за вода, но стигне ли там, не намира нищо. Там ще намери Аллах и Той ще му изплати въздаянието. Аллах бързо прави равносметка.</span>
<span data-aaya="40">Или [делата им са] като тъмнини в морска бездна. Покриват я вълни едни над други, а над тях - облаци. Тъмнини една върху друга. Извади ли някой ръка, едвам ще я види. Комуто Аллах не е отредил светлина, не ще има за него светлина.</span>
<span data-aaya="41">Не виждаш ли, че Аллах прославят всички на небесата и на земята, и птиците, разтворили криле? Всеки знае как да се моли и да прославя. Аллах знае техните дела.</span>
<span data-aaya="42">На Аллах принадлежи владението на небесата и на земята, и към Аллах е завръщането.</span>
<span data-aaya="43">Не виждаш ли, че Аллах подкарва облаците, после ги съединява, после ги сторва на купчина и виждаш как дъждът излиза от тях. И спуска от планини в небето градушка, и поразява Той с нея когото пожелае, и я отклонява от когото пожелае. И блясъкът на Неговата мълния едва не отнема зрението.</span>
<span data-aaya="44">Аллах променя нощта и деня. В това има поука за прозорливите.</span>
<span data-aaya="45">Аллах сътвори от вода всяка твар. Някои от тях се движат по корем, някои от тях вървят на два крака, а някои от тях вървят на четири. Аллах сътворява, каквото пожелае. Аллах за всяко нещо има сила.</span>
<span data-aaya="46">Вече низпослахме ясни знамения. Аллах води когото пожелае към правия път.</span>
<span data-aaya="47">Казват [лицемерите]: “Повярвахме в Аллах и в Пратеника, и се покорихме.” Сетне част от тях се отмята след това. Тези не са вярващи.</span>
<span data-aaya="48">И когато бъдат призовани към Аллах и към Неговия Пратеник, за да отсъди помежду им, ето - част от тях се отвръща!</span>
<span data-aaya="49">А ако правдата е в тяхна полза, отиват при него покорни.</span>
<span data-aaya="50">Болест ли има в сърцата им, или се усъмняват, или се страхуват, че Аллах и Неговият Пратеник ще бъдат несправедливи към тях? Да, тези са угнетителите.</span>
<span data-aaya="51">Ако вярващите бъдат призовани към Аллах и Неговия Пратеник, за да отсъди помежду им, те изричат само: “Чухме и се покорихме!” Тези са сполучилите.</span>
<span data-aaya="52">Който се покорява на Аллах и на Неговия Пратеник, и се страхува от Аллах, и се бои от Него, тези са преуспяващите.</span>
<span data-aaya="53">И се кълнат [лицемерите] в Аллах с най-усърдните си клетви, че ако им повелиш, непременно ще излязат [за битка]. Кажи [о, Мухаммад]: “Не се кълнете! Ясно е доколко се покорявате! Сведущ е Аллах за вашите дела.”</span>
<span data-aaya="54">Кажи: “Покорявайте се на Аллах, покорявайте се на Пратеника! А отметнете ли се, негов дълг е само онова, което му е възложено и ваш дълг е само онова, което на вас е възложено. И покорите ли му се, ще сте на правия път. Дълг за Пратеника е само ясното послание.”</span>
<span data-aaya="55">Аллах обеща на онези от вас, които вярват и вършат праведни дела, че ще ги остави наследници на земята, както остави и онези преди тях, и непременно ще укрепи тяхната религия, която Той им избра, и в замяна след страха ще им дари сигурност. Те само на Мен ще служат и не ще Ме съдружават с нищо. А който подир това стане неверник, тези са нечестивците.</span>
<span data-aaya="56">И отслужвайте молитвата, и давайте милостинята закат, и се покорявайте на Пратеника, за да бъдете помилвани!</span>
<span data-aaya="57">Не смятай, че неверниците ще обезсилят [Аллах] на земята! Мястото им е Адът. И колко лоша участ е той!</span>
<span data-aaya="58">О, вярващи, нека онези, които са под властта на десниците ви и онези от вас, които не са достигнали зрелост, да ви искат позволение три пъти: преди молитвата в зори и когато сваляте одеждите си по пладне, и подир нощната молитва - три случая, в които може да сте съблечени. Извън това не е грях нито за вас, нито за тях да влизате едни при други. Така Аллах ви разяснява знаменията. Аллах е всезнаещ, премъдър.</span>
<span data-aaya="59">А когато децата ви достигнат зрелост, да искат позволение, както искат и всички преди тях. Така Аллах ви разяснява Своите знамения. Аллах е всезнаещ, премъдър.</span>
<span data-aaya="60">А престарелите жени, които вече не се надяват на брак, не е грях да свалят връхното си наметало, без да показват украшения. Но да се въздържат е по-доброто за тях. Аллах е всечуващ, всезнаещ.</span>
<span data-aaya="61">Няма за слепеца притеснение и няма за куция притеснение, и няма за болния притеснение, нито за самите вас да ядете в своите домове или в домовете на бащите си, или в домовете на майките си, или в домовете на братята си, или в домовете на сестрите си, или в домовете на чичовците си, или в домовете на лелите си, или в домовете на вуйчовците си, или в домовете на вуйните си, или там, откъдето имате ключове, или при ваш приятел. Няма грях за вас да ядете заедно или поотделно. И щом влезете в домове, поздравете се взаимно с поздрав от Аллах - благословен, мил! Така Аллах ви обяснява знаменията, за да проумеете.</span>
<span data-aaya="62">Вярващите са само онези, които вярват в Аллах и в Неговия Пратеник, и щом са с него за общо дело, не си отиват, докато не му поискат позволение. Които ти искат позволение, те вярват в Аллах и в Неговия Пратеник. А щом ти поискат позволение за нещо свое, позволи на когото желаеш! И моли Аллах да ги опрости! Аллах е опрощаващ, милосърден.</span>
<span data-aaya="63">И не се обръщайте към Пратеника така, както се обръщате един към друг! Аллах знае онези от вас, които скришом се измъкват. И да се боят онези, които нарушават негово нареждане, да не ги сполети изпитание или да не ги сполети болезнено мъчение!</span>
<span data-aaya="64">Да, на Аллах е всичко на небесата и на земята. Знае Той вашето положение. В Деня, когато бъдат върнати при Него, ще ги извести какво са вършили. Аллах знае всяко нещо.</span>
</section>
<section data-sura="25">
<span data-name>سُوۡرَةُ الۡفُرۡقَانِ</span>
<span data-aaya="1">Благословен е Онзи, Който низпосла на Своя раб Разграничаването, за да бъде предупредител за световете -</span>
<span data-aaya="2">Онзи, Комуто принадлежи владението на небесата и на земята. И не се е сдобивал със син, и няма съдружник във владението, и е сътворил всяко нещо, и го е премерил с точна мяра.</span>
<span data-aaya="3">А вместо Него [неверниците] приеха божества, които нищо не творят, а те са сътворени, и не владеят за себе си нито вреда, нито полза, и не владеят нито смърт, нито живот, нито възкресение.</span>
<span data-aaya="4">И казват неверниците: “Това е само лъжа, която той си е измислил. И са му помогнали за нея други хора.” Така угнетяват и мамят.</span>
<span data-aaya="5">И казват: “Легенди на предците! Накарал е да му ги препишат и му се диктуват сутрин и вечер.”</span>
<span data-aaya="6">Кажи [о, Мухаммад]: “Низпосла го Онзи, Който знае неведомото и на небесата, и на земята. Той е опрощаващ, милосърден.”</span>
<span data-aaya="7">И казват: “Що за пратеник е този? Яде храна и ходи по пазарите. Защо не му бе изпратен ангел, за да бъде с него предупредител?</span>
<span data-aaya="8">Или не му бъде спуснато съкровище, или не му се даде градина, от която да яде?” И казват угнетителите: “Вие следвате само един омагьосан човек.”</span>
<span data-aaya="9">Погледни как скалъпват за теб притчите и така се заблуждават, и не могат да намерят пътя.</span>
<span data-aaya="10">Благословен е Онзи, Който ако пожелае, ти отрежда по-доброто от това - Градините, сред които реки текат, и дворци ти отрежда.</span>
<span data-aaya="11">Но те взимат за лъжа Часа, а Ние приготвихме пламъци за онези, които взимат за лъжа Часа.</span>
<span data-aaya="12">И когато те ги зърнат отдалеч, ще доловят тяхната ярост и вой.</span>
<span data-aaya="13">И когато бъдат хвърлени там на  тясно място - завързани, ще зоват за погибел.</span>
<span data-aaya="14">[И ще им се каже]: “Не зовете Днес за една гибел, а за много гибел!”</span>
<span data-aaya="15">Кажи [о, Мухаммад]: “Това ли е по-доброто, или Градината на вечността, обещана за богобоязливите? Тя за тях ще бъде въздаяние и място за пребивание.”</span>
<span data-aaya="16">Там ще пребивават вечно и ще имат, каквото пожелаят. Това е обещание, измолено от твоя Господ.</span>
<span data-aaya="17">В Деня, когато Той ще събере тях и онова, на което служат вместо на Аллах, ще каже: “Вие ли заблудихте тези Мои раби, или сами се заблудиха по пътя?”</span>
<span data-aaya="18">Ще кажат: “Пречист си Ти! Не ни подобава да приемаме други покровители освен Теб. Ала Ти им даде, на тях и на техните бащи, да се понасладят, докато забравиха споменаването и станаха хора погубени.”</span>
<span data-aaya="19">Изобличиха ви в лъжа за онова, което казвате [о, съдружаващи] и не можете нито да се защитите, нито да се спасите. И който от вас угнетява, ще го накараме да вкуси голямо мъчение.</span>
<span data-aaya="20">И преди теб изпращахме само пратеници, които ядат храна и ходят по пазарите. И сторихме едни от вас изпитание за други. Ще изтърпите ли? Твоят Господ е всезрящ.</span>
<span data-aaya="21">И казват онези, които не се надяват да Ни срещнат: “Защо не ни бяха изпратени ангели или не видим нашия Господ?” Възгордяват се и прекаляват в дързостта си.</span>
<span data-aaya="22">В Деня, когато те ще видят ангелите, не ще има в този Ден радостна вест за престъпниците и [ангелите] ще кажат: “Възбранена преграда!”</span>
<span data-aaya="23">И ще преценим всяко дело, което те са извършили, и ще го превърнем в разпиляна прах.</span>
<span data-aaya="24">Обитателите на Рая в този Ден ще имат най-добрата обител и най-хубавото място за отдих.</span>
<span data-aaya="25">В Деня, когато ще се разцепи небето с облаците и ще бъдат изпратени ангелите,</span>
<span data-aaya="26">истинската власт в този Ден ще принадлежи на Всемилостивия. Ще бъде тежък Ден за неверниците.</span>
<span data-aaya="27">В Деня, когато угнетителят ще хапе ръцете си, казвайки: “Ах, да бях поел път с Пратеника!</span>
<span data-aaya="28">Ах, горко ми, да не бях взимал такъв за приятел!</span>
<span data-aaya="29">Той ме отклони от споменаването, след като бе дошло при мен. Сатаната за човека е предател.”</span>
<span data-aaya="30">И рече Пратеника: “О, Господи, моят народ пренебрегва този Коран.”</span>
<span data-aaya="31">И така на всеки пророк сторихме враг от престъпниците. Достатъчен е твоят Господ за водител и закрилник.</span>
<span data-aaya="32">И рекоха неверниците: “Защо Коранът не му бе низпослан наведнъж?” Така е, за да укрепим с него твоето сърце. И го четохме отмерено.</span>
<span data-aaya="33">И не ще дойдат при теб с пример, без да сме ти донесли истината [за него] и още по-добро тълкуване.</span>
<span data-aaya="34">Тези, които бъдат подкарани към Ада по очи, ще са на най-лошото място и на най-заблудения път.</span>
<span data-aaya="35">Вече дадохме на Муса Писанието и за негов помощник определихме брат му Харун.</span>
<span data-aaya="36">И рекохме: “Отидете двамата при народа, който взе за лъжа Нашите знамения!” И го унищожихме напълно.</span>
<span data-aaya="37">И народа на Нух издавихме, когато взе за лъжа пратениците, и го сторихме знамение за хората. И приготвихме болезнено мъчение за потисниците.</span>
<span data-aaya="38">И адитите, и самудяните, и обитателите на ар-Рас, и много поколения между тях.</span>
<span data-aaya="39">И на всеки от тях давахме примери, и всички напълно погубихме.</span>
<span data-aaya="40">И минават [неверниците] край селището, над което бе изсипан бедственият дъжд. Нима не го виждат? Да, ала те не се страхуват от възкресението.</span>
<span data-aaya="41">И щом те видят, взимат те само на присмех: “Този ли е, когото Аллах е проводил за пратеник?</span>
<span data-aaya="42">Той щеше да ни отклони от божествата ни, ако не постоянствахме за тях.” А когато видят мъчението, ще узнаят кой е най-заблуден за пътя.</span>
<span data-aaya="43">Не виждаш ли онзи, който приема страстта си за божество? Нима над него си покровител?</span>
<span data-aaya="44">Или смяташ, че повечето от тях чуват или проумяват? Те са като добитъка, дори са още по-заблудени.</span>
<span data-aaya="45">Не виждаш ли как твоят Господ разпростира сянката? А ако пожелаеше, Той би я сторил неподвижна. После сторваме слънцето неин водител.</span>
<span data-aaya="46">После малко по малко я скъсяваме.</span>
<span data-aaya="47">Той е, Който стори за вас нощта да е одеяние, и съня да е за отдих, и стори деня да е за препитание.</span>
<span data-aaya="48">Той е, Който праща ветровете като благовестители преди Своята милост. И изсипваме чиста вода от небето,</span>
<span data-aaya="49">за да съживим с нея мъртвата земя и да пият сътворените от Нас многобройни хора и добитък.</span>
<span data-aaya="50">И я пръскаме между тях, за да се поучат. Ала повечето хора се противят, освен за неверието.</span>
<span data-aaya="51">И ако желаехме, щяхме да изпратим във всяко селище предупредител.</span>
<span data-aaya="52">И не се покорявай на неверниците, и чрез него [-Корана] води срещу тях велика борба!</span>
<span data-aaya="53">Той е, Който разположи в съседство двете морета, едното - сладко, утоляващо жаждата, а другото - солено, горчиво. И стори между тях граница и възбранена преграда.</span>
<span data-aaya="54">Той е, Който сътвори човека от вода и му отреди кръвно и брачно родство. Твоят Господ е всемогъщ.</span>
<span data-aaya="55">И вместо на Аллах служат на онова, което нито им помага, нито им вреди. Неверникът е помощник [на сатаната] срещу своя Господ.</span>
<span data-aaya="56">Ние те изпратихме [о, Мухаммад] само като благовестител и предупредител.</span>
<span data-aaya="57">Кажи: “Не търся от вас друга отплата за това, освен желанието на някого да поеме пътя към своя Господ.”</span>
<span data-aaya="58">И се уповавай на Вечноживия, Който не умира, и Го прославяй с възхвала! Достатъчно е сведущ Той за греховете на Своите раби -</span>
<span data-aaya="59">Онзи, Който сътвори небесата и земята, и всичко помежду им в шест дни, после се въздигна [безподобен] на Трона. Всемилостивия - питай за Него знаещите!</span>
<span data-aaya="60">И когато им се рече: “Сведете чела до земята в суджуд пред Всемилостивия!”, казват: “А какво е Всемилостивия? Нима ще се поклоним на онова, за което ни повеляваш ти?” И това им надбавя омраза.</span>
<span data-aaya="61">Благословен е Онзи, Който стори съзвездия на небето и стори там светило и сияйна луна!</span>
<span data-aaya="62">Той е, Който стори нощта и денят да се следват за желаещия да се поучи или желаещия да е признателен.</span>
<span data-aaya="63">Рабите на Всемилостивия са онези, които ходят по земята с кротост и ако невежите им отправят думи, казват: “Мир!” [и отминават];</span>
<span data-aaya="64">и които прекарват нощта, като свеждат чела в суджуд и се възправят пред своя Господ;</span>
<span data-aaya="65">и които казват: “Господи, отклони от нас мъчението на Ада! Неотменимо е неговото мъчение.”</span>
<span data-aaya="66">И колко лош е той за обиталище и пребивание!</span>
<span data-aaya="67">И които ако харчат, нито прахосват, нито скъперничат, а са по средата на това.</span>
<span data-aaya="68">И които не зоват друг бог заедно с Аллах, и не отнемат живот - Аллах е възбранил това, освен по право, - и не прелюбодействат. А който върши това, ще срещне възмездие.</span>
<span data-aaya="69">В Деня на възкресението ще бъде удвоено за него мъчението, в което унизен ще пребивава вечно,</span>
<span data-aaya="70">освен онзи, който се е покаял и повярвал, и вършил праведни дела. На такива Аллах ще подмени злините с добрини. Аллах е опрощаващ, милосърден.</span>
<span data-aaya="71">А който се е покаял и вършил праведни дела, той се връща към Аллах с прието покаяние.</span>
<span data-aaya="72">И които не свидетелстват с измама, и ако минат край празнословие, отминават достойно;</span>
<span data-aaya="73">и които, ако им се напомнят знаменията на техния Господ, не остават пред тях глухи и слепи;</span>
<span data-aaya="74">и които казват: “Господи наш, дари ни със съпруги и потомци - радост за очите ни! И ни стори водители на богобоязливите!”</span>
<span data-aaya="75">на тези ще се въздаде най-издигнатото място в Рая, защото са търпели, и там ще бъдат посрещнати с поздрав и мир.</span>
<span data-aaya="76">В него ще пребивават вечно. И колко прекрасно е то за обиталище и пребиваване!</span>
<span data-aaya="77">Кажи: “Не би ви обърнал внимание моят Господ, освен ако сте го призовавали. Но вие взимахте това за лъжа [о, неверници] и мъчението е неизбежно.”</span>
</section>
<section data-sura="26">
<span data-name>سُوۡرَةُ الشُّعَرَآءِ</span>
<span data-aaya="1">Та. Син. Мим.</span>
<span data-aaya="2">Тези са знаменията на ясната Книга.</span>
<span data-aaya="3">Не погубвай себе си, задето не искат да повярват!</span>
<span data-aaya="4">Ако Ние пожелаем, ще им спуснем знамение от небето и ще сведат глави пред него.</span>
<span data-aaya="5">И не идва при тях ново напомняне от Всемилостивия, без да се отвърнат от него.</span>
<span data-aaya="6">Те го взимаха за лъжа, но ще дойдат при тях вестите за онова, на което се подиграваха.</span>
<span data-aaya="7">И нима не поглеждат към земята, колко полезни видове накарахме да поникнат от нея?</span>
<span data-aaya="8">В това има знамение, но повечето от тях не са вярващи.</span>
<span data-aaya="9">Твоят Господ наистина е Всемогъщия, Милосърдния.</span>
<span data-aaya="10">И когато твоят Господ призова Муса: “Иди при хората-угнетители,</span>
<span data-aaya="11">хората на Фараона! Нима не ще се побоят?”, -</span>
<span data-aaya="12">каза: “Господи мой, страхувам се да не ме вземат за лъжец</span>
<span data-aaya="13">и сърцето ми ще се свие, и езикът ми не ще се развърже. Дай [пророчеството] и на Харун!</span>
<span data-aaya="14">И имам грях пред тях, затова ме е страх да не ме убият.”</span>
<span data-aaya="15">Каза: “Не [няма да те убият]! Двамата вървете с Нашите знамения! Ние сме с вас - чуващи.</span>
<span data-aaya="16">Идете при Фараона и кажете: “Ние сме пратени от Господа на световете.</span>
<span data-aaya="17">Пусни с нас синовете на Исраил!”</span>
<span data-aaya="18">Каза [Фараонът]: “Не те ли отгледахме сред нас от дете? И не прекара ли сред нас години от живота си?</span>
<span data-aaya="19">И направи, каквото направи. Ти си от неблагодарните.”</span>
<span data-aaya="20">Каза: “Направих го тогава, когато бях от заблудените.</span>
<span data-aaya="21">И избягах от вас, когато ме уплашихте, а моят Господ ме дари с мъдрост и ме стори от пратениците.</span>
<span data-aaya="22">И каква е тази благодат, за която ме упрекваш, щом ти си поробил синовете на Исраил?”</span>
<span data-aaya="23">Рече Фараонът: “А какво е Господът на световете?”</span>
<span data-aaya="24">Каза: “Господът на небесата и на земята, и на всичко между тях, ако сте убедени.”</span>
<span data-aaya="25">Рече [Фараонът] на онези около него: “Чувате ли?”</span>
<span data-aaya="26">Каза [Муса]: “Вашият Господ и Господът на древните ви предци...”</span>
<span data-aaya="27">Рече [Фараонът]: “Вашият пратеник, изпратен при вас, е луд.”</span>
<span data-aaya="28">Каза [Муса]: “Господът на изтока и на запада, и на всичко между тях, ако проумявате.”</span>
<span data-aaya="29">Рече [Фараонът]: “Ако приемеш друг бог освен мен, ще те тикна при затворниците.”</span>
<span data-aaya="30">Каза: “А ако ти донеса нещо очевидно?”</span>
<span data-aaya="31">Рече [Фараонът]: “Дай го, ако казваш истината!”</span>
<span data-aaya="32">И метна Муса тоягата си, и ето я - явна змия!</span>
<span data-aaya="33">И извади ръката си, и ето я - сияйнобяла за гледащите!</span>
<span data-aaya="34">Каза [Фараонът] на знатните около него: “Този е вещ магьосник.</span>
<span data-aaya="35">Иска да ви прогони с магията си от вашата земя. Какво ще посъветвате?”</span>
<span data-aaya="36">Казаха: “Дай отсрочка на него и брат му, и прати по градовете събирачи,</span>
<span data-aaya="37">да ти доведат всички вещи магьосници!”</span>
<span data-aaya="38">И магьосниците бяха насъбрани в часа на определения ден.</span>
<span data-aaya="39">И се рече на хората: “Събрахте ли се?”</span>
<span data-aaya="40">[Хората казаха:] “Ще последваме магьосниците, ако победят!”</span>
<span data-aaya="41">И когато магьосниците дойдоха, рекоха на Фараона: “Ще има ли за нас награда, ако ние победим?”</span>
<span data-aaya="42">Рече: “Да, и тогава ще бъдете от приближените.”</span>
<span data-aaya="43">Муса им рече: “Мятайте, каквото ще мятате!”</span>
<span data-aaya="44">И метнаха те своите въжета и тояги, и рекоха: “С могъществото на Фараона ние ще победим.”</span>
<span data-aaya="45">И Муса метна своята тояга, и ето я - поглъща онова, с което измамват!</span>
<span data-aaya="46">Тогава магьосниците паднаха, свеждайки чела до земята в суджуд.</span>
<span data-aaya="47">Рекоха: “Повярвахме в Господа на световете,</span>
<span data-aaya="48">Господа на Муса и Харун!”</span>
<span data-aaya="49">Рече [Фараонът]: “Нима му повярвахте, преди аз да съм ви позволил? Той ви е старейшината, който ви е научил на магия. И ще разберете! Ще ви отсека ръцете и краката кръстом, и всички ви ще разпъна.”</span>
<span data-aaya="50">Рекоха: “Не е беда! Наистина при нашия Господ ще се завърнем.</span>
<span data-aaya="51">Надяваме се да ни опрости нашият Господ прегрешенията, защото първи повярвахме.”</span>
<span data-aaya="52">И дадохме на Муса откровение: “Отпътувай с Моите раби нощем! Вас ще ви преследват.”</span>
<span data-aaya="53">И изпрати Фараонът събирачи в градовете:</span>
<span data-aaya="54">“Тези [синове на Исраил] са малко хора.</span>
<span data-aaya="55">Те ни разгневяват,</span>
<span data-aaya="56">но ние всички сме бдителни.”</span>
<span data-aaya="57">И така Ние ги пропъдихме от градини и извори,</span>
<span data-aaya="58">и от съкровища, и от знатно място.</span>
<span data-aaya="59">Така е. И оставихме това в наследство на синовете на Исраил.</span>
<span data-aaya="60">И тръгнаха да ги преследват по изгрев [хората на Фараона].</span>
<span data-aaya="61">И когато двете множества се съгледаха, спътниците на Муса рекоха: “Ние сме настигнати.”</span>
<span data-aaya="62">Рече: “Не! Моят Господ е с мен и Той ще ме напъти!”</span>
<span data-aaya="63">И разкрихме на Муса: “Удари с тоягата си по морето!” И то се разцепи. И всеки къс бе като огромна планина.</span>
<span data-aaya="64">И сторихме там другите да се приближат.</span>
<span data-aaya="65">И спасихме Муса и всички, които бяха с него.</span>
<span data-aaya="66">После издавихме другите.</span>
<span data-aaya="67">В това има знамение, но повечето от тях не вярват.</span>
<span data-aaya="68">Твоят Господ наистина е Всемогъщия, Милосърдния.</span>
<span data-aaya="69">Прочети им вестта за Ибрахим!</span>
<span data-aaya="70">Когато рече на баща си и народа си: “На какво служите?”,</span>
<span data-aaya="71">рекоха: “Служим на идоли и ще продължим да им се кланяме.”</span>
<span data-aaya="72">Рече: “Чуват ли ви, когато ги зовете,</span>
<span data-aaya="73">или ви помагат, или вредят?”</span>
<span data-aaya="74">Рекоха: “Не, но заварихме бащите ни така да правят.”</span>
<span data-aaya="75">Рече: “Виждате ли онези [идоли], на които сте служили,</span>
<span data-aaya="76">вие и древните ви предци?</span>
<span data-aaya="77">Те са мои врагове, а не Господът на световете,</span>
<span data-aaya="78">Който ме е сътворил и ме напътва,</span>
<span data-aaya="79">и Който ме храни, и ми дава да пия,</span>
<span data-aaya="80">и ако се разболея, Той ме изцелява,</span>
<span data-aaya="81">и Който ще ме умъртви, а после ще ме съживи,</span>
<span data-aaya="82">и на Когото се надявам да ми опрости греха в Съдния ден.</span>
<span data-aaya="83">Господи, дари ми мъдрост и ме приобщи към праведните!</span>
<span data-aaya="84">И стори достойно споменаването ми пред идните [поколения],</span>
<span data-aaya="85">и ме стори да бъда от наследниците на блажения Рай!</span>
<span data-aaya="86">И опрости баща ми! Той наистина е от заблудените.</span>
<span data-aaya="87">И не ме опозорявай в Деня, когато [тварите] ще бъдат възкресени,</span>
<span data-aaya="88">в Деня, когато нито богатство, нито синове ще помогнат,</span>
<span data-aaya="89">освен който дойде при Аллах с чисто сърце.”</span>
<span data-aaya="90">И Раят ще бъде приближен за богобоязливите.</span>
<span data-aaya="91">И Адът ще бъде показан на заблудените.</span>
<span data-aaya="92">И ще им се рече: “Къде са онези, на които сте служили</span>
<span data-aaya="93">вместо на Аллах? Дали ще ви помогнат, или на себе си ще помогнат?</span>
<span data-aaya="94">Там ще бъдат хвърлени и те, и заблудените,</span>
<span data-aaya="95">и войските на Иблис - всичките.</span>
<span data-aaya="96">Ще рекат, карайки се там:</span>
<span data-aaya="97">“Кълнем се в Аллах, наистина бяхме в явна заблуда,</span>
<span data-aaya="98">когато вас приравнявахме с Господа на световете.</span>
<span data-aaya="99">И ни заблудиха не други, а престъпниците.</span>
<span data-aaya="100">Сега нямаме нито застъпници,</span>
<span data-aaya="101">нито близък приятел.</span>
<span data-aaya="102">Да имаше за нас завръщане, щяхме да сме от вярващите.”</span>
<span data-aaya="103">В това има знамение, но повечето от тях не вярват.</span>
<span data-aaya="104">Твоят Господ наистина е Всемогъщия, Милосърдния.</span>
<span data-aaya="105">Народът на Нух взе пратениците за лъжци.</span>
<span data-aaya="106">Когато техният брат Нух им каза: “Не се ли боите?</span>
<span data-aaya="107">Аз съм доверен пратеник за вас,</span>
<span data-aaya="108">затова се бойте от Аллах и на мен се покорете!</span>
<span data-aaya="109">И не искам от вас отплата. Моята отплата е единствено от Господа на световете,</span>
<span data-aaya="110">затова се бойте от Аллах и на мен се покорете!”, -</span>
<span data-aaya="111">казаха: “Нима ще ти повярваме, щом те следват най-презрените?”</span>
<span data-aaya="112">Каза: “Но знам ли аз какво са вършили?</span>
<span data-aaya="113">Равносметката им е единствено при моя Господ, ако осъзнавате.</span>
<span data-aaya="114">Аз не ще прогонвам вярващите.</span>
<span data-aaya="115">Аз съм само явен предупредител.”</span>
<span data-aaya="116">Казаха: “Ако не престанеш, о, Нух, ще бъдеш пребит с камъни.”</span>
<span data-aaya="117">Каза: “Господи, моят народ ме взе за лъжец.</span>
<span data-aaya="118">Затова отсъди между нас и спаси мен и вярващите, които са заедно с мен!”</span>
<span data-aaya="119">И спасихме него и онези, които бяха заедно с него в натоварения Ковчег.</span>
<span data-aaya="120">Сетне издавихме останалите.</span>
<span data-aaya="121">В това има знамение, но повечето от тях не вярват.</span>
<span data-aaya="122">Твоят Господ наистина е Всемогъщия, Милосърдния.</span>
<span data-aaya="123">И адитите взеха пратениците за лъжци.</span>
<span data-aaya="124">Техният брат Худ им каза: “Не се ли боите?</span>
<span data-aaya="125">Аз съм доверен пратеник за вас,</span>
<span data-aaya="126">затова се бойте от Аллах и на мен се покорете!</span>
<span data-aaya="127">И не искам от вас отплата. Моята отплата е единствено от Господа на световете.</span>
<span data-aaya="128">Нима градите паметник на всяко възвишение за забавление?</span>
<span data-aaya="129">И правите дворци, сякаш ще векувате.</span>
<span data-aaya="130">И ако прилагате сила, прилагате я като тирани.</span>
<span data-aaya="131">Затова се бойте от Аллах и на мен се покорете!</span>
<span data-aaya="132">И бойте се от Онзи, Който ви е дал вашето знание,</span>
<span data-aaya="133">и ви е дал добитък и синове,</span>
<span data-aaya="134">и градини, и извори!</span>
<span data-aaya="135">Страхувам се за вас от мъчение във великия Ден.”</span>
<span data-aaya="136">Казаха: “Все ни е едно дали проповядваш, или не си от проповедниците.</span>
<span data-aaya="137">Това са само обичаите на предците.</span>
<span data-aaya="138">И не ще бъдем измъчвани.”</span>
<span data-aaya="139">И го взеха за лъжец, и ги погубихме. В това има знамение, но повечето от тях не вярват.</span>
<span data-aaya="140">Твоят Господ наистина е Всемогъщия, Милосърдния.</span>
<span data-aaya="141">И самудяните взеха пратениците за лъжци.</span>
<span data-aaya="142">Техният брат Салих им каза: “Не се ли боите?</span>
<span data-aaya="143">Аз съм доверен пратеник за вас,</span>
<span data-aaya="144">затова се бойте от Аллах и на мен се покорете!</span>
<span data-aaya="145">И не искам от вас отплата. Моята отплата е единствено от Господа на световете.</span>
<span data-aaya="146">Нима ще бъдете оставени тук в сигурност -</span>
<span data-aaya="147">сред градини и извори,</span>
<span data-aaya="148">и насаждения, и палми с узрял плод,</span>
<span data-aaya="149">и да изсичате умело в планините домове?</span>
<span data-aaya="150">Затова се бойте от Аллах и на мен се покорете!</span>
<span data-aaya="151">И не слушайте повелята на престъпващите,</span>
<span data-aaya="152">които рушат по земята и не поправят!”</span>
<span data-aaya="153">Казаха: “Ти си само омагьосан.</span>
<span data-aaya="154">Ти си само човек като нас. Донеси знамение, ако говориш истината!”</span>
<span data-aaya="155">Каза: “Това е камила. Тя да пие в определен ден и вие да пиете в друг.</span>
<span data-aaya="156">И не я докосвайте със зло, да не ви сполети мъчение във великия Ден!”</span>
<span data-aaya="157">Но я заклаха, после съжаляваха.</span>
<span data-aaya="158">И ги сполетя мъчението. В това има знамение, но повечето от тях не вярват.</span>
<span data-aaya="159">Твоят Господ наистина е Всемогъщия, Милосърдния.</span>
<span data-aaya="160">И народът на Лут взе пратениците за лъжци.</span>
<span data-aaya="161">Техният брат Лут им каза: “Не се ли боите?</span>
<span data-aaya="162">Аз съм доверен пратеник за вас,</span>
<span data-aaya="163">затова се бойте от Аллах и на мен се покорете!</span>
<span data-aaya="164">И не искам от вас отплата. Моята отплата е единствено от Господа на световете.</span>
<span data-aaya="165">Нима ходите при мъжете от хората,</span>
<span data-aaya="166">а оставяте съпругите си, които вашият Господ е сътворил за вас? Да, вие сте престъпващи хора.”</span>
<span data-aaya="167">Казаха: “Ако не престанеш, о, Лут, ще бъдеш прокуден!”</span>
<span data-aaya="168">Каза: “Аз мразя вашето деяние.</span>
<span data-aaya="169">Господи, спаси мен и моето семейство от това, което вършат!”</span>
<span data-aaya="170">И спасихме него и семейството му - всички,</span>
<span data-aaya="171">освен една старица сред останалите.</span>
<span data-aaya="172">После унищожихме другите.</span>
<span data-aaya="173">И изсипахме върху им дъжд [от нажежени камъни].</span>
<span data-aaya="174">И колко лош бе дъждът за предупредените!</span>
<span data-aaya="175">Твоят Господ наистина е Всемогъщия, Милосърдния.</span>
<span data-aaya="176">И обитателите на Горичката взеха пратениците за лъжци.</span>
<span data-aaya="177">Шуайб им каза: “Не се ли боите?</span>
<span data-aaya="178">Аз съм доверен пратеник за вас,</span>
<span data-aaya="179">затова се бойте от Аллах и на мен се покорете!</span>
<span data-aaya="180">И не искам от вас отплата. Моята отплата е единствено от Господа на световете.</span>
<span data-aaya="181">И изпълвайте мярката, и не бъдете от ощетяващите!</span>
<span data-aaya="182">И претегляйте с точни везни!</span>
<span data-aaya="183">И не смалявайте от нещата на хората, и не сейте развала по земята, рушейки!</span>
<span data-aaya="184">И бойте се от Онзи, Който сътвори вас и предните поколения!”</span>
<span data-aaya="185">Казаха: “Ти си само омагьосан.</span>
<span data-aaya="186">Ти си само човек като нас. И мислим, че си лъжец.</span>
<span data-aaya="187">Спусни върху нас късове от небето, ако говориш истината!”</span>
<span data-aaya="188">Каза: “Моят Господ най-добре знае какво правите.”</span>
<span data-aaya="189">И го взеха за лъжец, и ги сполетя мъчението на облачния ден. Наистина бе мъчение във великия ден.</span>
<span data-aaya="190">В това има знамение, но повечето от тях не вярват.</span>
<span data-aaya="191">Твоят Господ наистина е Всемогъщия, Милосърдния.</span>
<span data-aaya="192">Този [Коран] е низпослан от Господа на световете.</span>
<span data-aaya="193">Спусна го довереният Дух [Джибрил]</span>
<span data-aaya="194">в твоето сърце, за да бъдеш от предупредителите</span>
<span data-aaya="195">на ясен арабски език.</span>
<span data-aaya="196">Той е [споменат] в писанията на предците.</span>
<span data-aaya="197">Не е ли знамение за тях, че го знаят учените сред синовете на Исраил?</span>
<span data-aaya="198">И дори да го бяхме низпослали на някой чужденец,</span>
<span data-aaya="199">и той им го четеше, пак нямаше да му повярват.</span>
<span data-aaya="200">Така вложихме това [неверие] в сърцата на престъпниците.</span>
<span data-aaya="201">Не ще повярват в него, докато не видят болезненото мъчение.</span>
<span data-aaya="202">А то ще ги сполети внезапно, без да усетят.</span>
<span data-aaya="203">Тогава ще кажат: “Дали ще ни се даде отсрочка?”</span>
<span data-aaya="204">А нима за Нашето мъчение бързат?</span>
<span data-aaya="205">Виждаш ли? Ако им дам още години да се наслаждават,</span>
<span data-aaya="206">а после ги сполети онова, с което бяха заплашвани,</span>
<span data-aaya="207">с какво ще ги избави даденото им за наслада?</span>
<span data-aaya="208">Не погубихме никое селище, без [да му изпратим] предупредители</span>
<span data-aaya="209">с напомняне. И не сме Ние угнетители.</span>
<span data-aaya="210">И не сатаните го спуснаха.</span>
<span data-aaya="211">Не им е отредено и не могат да го сторят.</span>
<span data-aaya="212">Недостъпно е за тях да го чуят.</span>
<span data-aaya="213">И не зови друг бог заедно с Аллах, за да не бъдеш от измъчваните!</span>
<span data-aaya="214">Предупреди най-близките си роднини</span>
<span data-aaya="215">и спусни крилото си над вярващите, които те последват!</span>
<span data-aaya="216">А ако ти се противят, кажи: “Далеч съм от онова, което вършите.”</span>
<span data-aaya="217">И се уповавай на Всемогъщия, Милосърдния,</span>
<span data-aaya="218">Който те вижда, като се изправяш [за молитва сам],</span>
<span data-aaya="219">и [вижда] твоите движения сред покланящите се в суджуд.</span>
<span data-aaya="220">Той наистина е Всечуващия, Всезнаещия.</span>
<span data-aaya="221">Да ви известя ли при кого слизат сатаните?</span>
<span data-aaya="222">Слизат при всеки клеветник, грешник,</span>
<span data-aaya="223">който надава ухо, и повечето от тях са лъжци.</span>
<span data-aaya="224">Поетите ги следват заблудените.</span>
<span data-aaya="225">Не виждаш ли, че бродят те из всяка долина?</span>
<span data-aaya="226">И говорят, каквото не правят,</span>
<span data-aaya="227">освен онези, които вярват и вършат праведни дела, и споменават често Аллах, и се бранят, когато бъдат угнетени. Ще узнаят угнетителите към какво място ще се завърнат.</span>
</section>
<section data-sura="27">
<span data-name>سُوۡرَةُ النَّمۡلِ</span>
<span data-aaya="1">Та. Син. Тези са знаменията на Корана - ясната Книга -</span>
<span data-aaya="2">напътствие и блага вест за вярващите,</span>
<span data-aaya="3">които отслужват молитвата и дават милостинята закат, и за отвъдния живот са убедени.</span>
<span data-aaya="4">На онези, които не вярват в отвъдния живот, разкрасихме делата им и те се лутат.</span>
<span data-aaya="5">За тези е лошото мъчение и те в отвъдния живот са най-губещите.</span>
<span data-aaya="6">Наистина Коранът ти се дава [о, Мухаммад] от премъдър, всезнаещ.</span>
<span data-aaya="7">Муса рече на семейството си: “Забелязах огън. Ще ви донеса оттам вест или ще ви донеса главня, за да се сгреете!”</span>
<span data-aaya="8">И когато стигна там, бе призован: “Благословен да бъде този при огъня и тези край него! Пречист е Аллах, Господът на световете!</span>
<span data-aaya="9">О, Муса, Аз съм Аллах, Всемогъщия, Премъдрия.</span>
<span data-aaya="10">Хвърли тоягата си!” И когато я видя да се вие като змия, той се обърна и побягна, без да поглежда назад. “О, Муса, не се страхувай! Не се страхуват при Мен пратениците,</span>
<span data-aaya="11">а ако някой е угнетил, после е заменил злото с добро - Аз съм опрощаващ, милосърден.</span>
<span data-aaya="12">И пъхни ръката си в джоба, ще я извадиш сияйнобяла, без да я е засегнала болест - от деветте знамения за Фараона и неговите хора. Те са нечестиви хора.”</span>
<span data-aaya="13">И когато Нашите знамения дойдоха при тях очевидни, рекоха: “Това е явна магия.”</span>
<span data-aaya="14">И ги отрекоха с гнет и надменност, въпреки че душите им се убедиха в тях. Виж какъв е краят на сеещите развала!</span>
<span data-aaya="15">И дадохме на Дауд и Сулайман знание, и рекоха: “Слава на Аллах, Който ни предпочете пред мнозина от Своите вярващи раби!”</span>
<span data-aaya="16">И Сулайман наследи [пророчеството от] Дауд, и рече: “О, хора, бяхме научени на говора на птиците и ни се даде от всяко нещо. Това е явната благодат.”</span>
<span data-aaya="17">И бяха събрани за Сулайман воините му от джинове, хора и птици под строй.</span>
<span data-aaya="18">Когато пристигнаха в Долината на мравките, една мравка рече: “О, мравки, влезте в жилищата си, за да не ви премажат Сулайман и воините му, без да усетят!”</span>
<span data-aaya="19">Той се засмя на словата й, рече: “Господи мой, отреди ми да бъда признателен за дара, който Ти дари на мен и на родителите ми, и да върша праведни дела, които Ти одобряваш, и ме въведи с Твоята милост сред праведните Си раби!”</span>
<span data-aaya="20">И направи той преглед на птиците, и рече: “Защо не виждам папуняка, или го няма?</span>
<span data-aaya="21">Ще го мъча със сурово мъчение или ще го заколя, ако не ми донесе явен довод.”</span>
<span data-aaya="22">Но [папунякът] не се забави дълго и рече: “Узнах нещо, което ти не си узнал. Донесох ти от Саба сигурна вест.</span>
<span data-aaya="23">Намерих една жена, която ги управлява. Всичко й е дадено и има велик трон.</span>
<span data-aaya="24">Заварих нея и народа й да се покланят на слънцето, а не на Аллах, и сатаната е разкрасил за тях делата им, и така ги е заблудил, и те не са напътени</span>
<span data-aaya="25">да се покланят на Аллах, Който изважда скритото на небесата и на земята, и знае какво спотайвате и какво разкривате.</span>
<span data-aaya="26">Аллах! Няма друг бог освен Него - Господа на великия Трон!”</span>
<span data-aaya="27">Рече [Сулайман]: “Ще видим истина ли говориш или си лъжец.</span>
<span data-aaya="28">Върви с това мое послание и им го спусни, после се отдръпни от тях и виж какво ще отговорят!”</span>
<span data-aaya="29">Рече тя: “О, знатни, спуснато ми бе достопочтено послание.</span>
<span data-aaya="30">То е от Сулайман и е: “В името на Аллах, Всемилостивия, Милосърдния!</span>
<span data-aaya="31">Не се възгордявайте и елате при мен отдадени на Аллах!”</span>
<span data-aaya="32">Рече тя: “О, знатни, посъветвайте ме в делото ми! Не съм решила никое дело без ваше присъствие.”</span>
<span data-aaya="33">Рекоха: “Ние имаме сила и огромна мощ. А повелята е твоя, ти реши какво ще повелиш!”</span>
<span data-aaya="34">Рече тя: “Царете, когато нахлуят в някое селище, го разрушават и унизяват най-благородните му обитатели. И те така ще постъпят.</span>
<span data-aaya="35">Ще им изпратя подарък и ще видя с какво ще се върнат пратениците.”</span>
<span data-aaya="36">И когато дойдоха при Сулайман, той рече: “Нима ще ми помогнете с имот? Не, онова, което Аллах ми е дал, е по-добро от онова, което на вас е дал. А вие с вашия подарък ликувате.</span>
<span data-aaya="37">Върни се [водачо] при тях! И ще отидем там с войски, за които нямат сили, и ще ги прогоним оттам унизени и жалки.”</span>
<span data-aaya="38">И рече: “О, знатни, кой от вас ще ми донесе нейния трон, преди да дойдат при мен отдадени на Аллах?”</span>
<span data-aaya="39">Исполин от джиновете рече: “Аз ще ти го донеса, преди да станеш от мястото си. Имам сила за това и съм достоен за доверие.”</span>
<span data-aaya="40">Един, който имаше знание от Писанието, рече: “Аз ще ти го донеса, преди да мигнеш с око.” И когато [Сулайман] видя трона при себе си, рече: “Това е от благодатта на моя Господ, за да ме изпита дали съм признателен, или неблагодарен. Който е признателен, той е признателен за себе си. А който е неблагодарен, моят Господ е над всяка нужда, прещедър.”</span>
<span data-aaya="41">Рече: “Преобразете за нея трона й, да видим дали тя ще го познае, или не!”</span>
<span data-aaya="42">И когато тя дойде, бе казано: “Такъв ли е твоят трон?” Рече тя: “Прилича на него.” [Сулайман си каза:] “Знанието ни бе дарено преди нея и бяхме отдадени на Аллах.”</span>
<span data-aaya="43">А тя бе отклонена от онова, на което служеше вместо на Аллах. Тя наистина бе от хора-неверници.</span>
<span data-aaya="44">Рече й се: “Влез в двореца!” И когато го видя, помисли го за вир, и оголи глезените си. Рече [Сулайман]: “Това е гладък дворец от кристал.” Рече тя: “Господи мой, бях угнетила себе си, но заедно със Сулайман се отдавам на Аллах, Господа на световете.”</span>
<span data-aaya="45">При самудяните пратихме брат им Салих: “Служете на Аллах!” И ето ги - две групи, които враждуват!</span>
<span data-aaya="46">Рече: “О, народе мой, защо избързвате със злината преди добрината? Защо не помолите Аллах за опрощение, та да бъдете помилвани?”</span>
<span data-aaya="47">Рекоха: “Предчувстваме злочестие от теб и от онези, които са с теб.” Рече: “Вашето злочестие е при Аллах. Да, вие сте хора изпитвани.”</span>
<span data-aaya="48">И имаше в града деветима, които сееха развала по земята и не се поправяха.</span>
<span data-aaya="49">Рекоха: “Да се закълнем в Аллах, че през нощта ще нападнем Салих и неговите хора, после ще речем на ближните му: “Не присъствахме при гибелта на хората му. Ние говорим истината.”</span>
<span data-aaya="50">И лукавстваха те с умисъл, но провалихме Ние тяхното лукавство, без да усетят.</span>
<span data-aaya="51">И виж какъв бе краят на лукавството им - унищожихме тях и техния народ - всички!</span>
<span data-aaya="52">Ето домовете им - в руини, защото угнетяваха. В това има знамение за хора знаещи.</span>
<span data-aaya="53">И спасихме онези, които вярваха и се бояха.</span>
<span data-aaya="54">И рече Лут на своя народ: “Нима вършите скверността, въпреки че се виждате?</span>
<span data-aaya="55">Нима ходите със страст при мъжете вместо при жените? Да, вие сте хора невежи.”</span>
<span data-aaya="56">А отговорът на народа му бе само да кажат: “Прогонете рода на Лут от нашето селище. Те били хора, които се пазят чисти.”</span>
<span data-aaya="57">И спасихме него и неговото семейство освен жена му. Отредихме тя да бъде от оставащите.</span>
<span data-aaya="58">И изсипахме отгоре им дъжд [от нажежени камъни]. И колко лош е дъждът за предупредените!</span>
<span data-aaya="59">Кажи [о, Мухаммад]: “Слава на Аллах и мир за Неговите раби, които Той е избрал! Аллах ли е по-добър, или онези, с които Го съдружават?</span>
<span data-aaya="60">Или Онзи, Който сътвори небесата и земята, и изсипва за вас вода от небето, и чрез нея сторваме да израстват прелестни градини? Вие не бихте сторили дърветата им да израстат. И така, има ли друг бог заедно с Аллах? Не, ала те са хора отклонени.</span>
<span data-aaya="61">Или Онзи, Който направи земята устойчива и прокара през нея реки, и направи там непоклатими планини, и направи между двете морета преграда? И така, има ли друг бог заедно с Аллах? Не, ала повечето от тях не знаят.</span>
<span data-aaya="62">Или Онзи, Който откликва на бедстващия, ако Го позове, и премахва злото, и ви сторва наследници на земята? И така, има ли друг бог заедно с Аллах? Ала вие рядко се поучавате!</span>
<span data-aaya="63">Или Онзи, Който ви напътва в тъмнините на сушата и на морето, и Който изпраща ветровете като блага вест преди Своята милост? И така, има ли друг бог заедно с Аллах? Превисоко е Аллах над онова, с което Го съдружават!”</span>
<span data-aaya="64">Или Онзи, Който начева творението, после го повтаря, и Който ви дава препитание от небето и от земята? И така, има ли друг бог заедно с Аллах? Кажи: “Дайте своя довод, ако говорите истината!”</span>
<span data-aaya="65">Кажи: “Никой на небесата и на земята не знае неведомото, освен Аллах. И не ще усетят те кога ще бъдат възкресени.</span>
<span data-aaya="66">Да, липсва им знание за отвъдния живот. Да, те се съмняват в него и за него са слепи.</span>
<span data-aaya="67">И казват неверниците: “Нима след като станем пръст, ние и бащите ни, нима наистина ще бъдем извадени [от гробовете]?</span>
<span data-aaya="68">Вече ни бе обещано това, на нас и на бащите ни, по-рано. Това са само легенди на предците.”</span>
<span data-aaya="69">Кажи: “Вървете по земята и вижте какъв е краят на престъпниците!”</span>
<span data-aaya="70">И не скърби заради тях, и не се притеснявай от тяхното коварство!</span>
<span data-aaya="71">И казват: “Кога [ще се сбъдне] това обещание, ако говорите истината?”</span>
<span data-aaya="72">Кажи: “Възможно е вече да е след вас нещо от онова [мъчение], за което избързвате.”</span>
<span data-aaya="73">Твоят Господ е владетел на благодат за хората, ала повечето от тях са непризнателни.</span>
<span data-aaya="74">Твоят Господ знае какво потулват сърцата им и какво разкриват.</span>
<span data-aaya="75">И няма нищо, нито на небето, нито на земята, без да е в ясна книга.</span>
<span data-aaya="76">Този Коран разказва на синовете на Исраил за повечето от онова, по което са в разногласие.</span>
<span data-aaya="77">Той е напътствие и милост за вярващите.</span>
<span data-aaya="78">Твоят Господ ще отсъди помежду им със Своето решение. Той е Всемогъщия, Всезнаещия.</span>
<span data-aaya="79">И се уповавай на Аллах! Ти имаш явната истина.</span>
<span data-aaya="80">Ти не можеш да накараш мъртвите да чуят, нито глухите да чуят зова, щом обърнат гръб.</span>
<span data-aaya="81">И не можеш да изведеш слепите от заблудата им. Ще те чуят само тези, които вярват в Нашите знамения. Тези са отдадените на Аллах.</span>
<span data-aaya="82">И когато се сбъдне за тях словото, ще им извадим Ние от земята едно животно да им проговори, че хората не са се убедили в Нашите знамения.</span>
<span data-aaya="83">И един Ден ще съберем от всяка общност група от онези, които взимат за лъжа Нашите знамения, и ще бъдат водени вкупом.</span>
<span data-aaya="84">Щом пристигнат, Той ще каже: “Нима взехте за лъжа Моите знамения, въпреки че не ги проумявахте?” Или: “Какво сте извършили?”</span>
<span data-aaya="85">И ще се сбъдне срещу тях словото, защото угнетяваха, а те не ще проговорят.</span>
<span data-aaya="86">Не виждат ли, че Ние сторихме нощта, за да си почиват в нея, и деня - светъл? В това има знамения за хора вярващи.</span>
<span data-aaya="87">И един Ден ще се протръби с Рога, и ще се ужасят всички на небесата и всички на земята, освен онези, за които Аллах пожелае. И всички ще дойдат при Него покорни.</span>
<span data-aaya="88">И ще видиш планините - мислиш ги неподвижни, а те отминават, както облаците отминават. Сторено е от Аллах, Който всяко нещо прави съвършено... Той е сведущ за делата ви.</span>
<span data-aaya="89">Които дойдат с добрина, ще имат по-голяма от нея. И пред ужаса на този Ден ще имат сигурност.</span>
<span data-aaya="90">А които дойдат със злина, ще бъдат хвърлени в Огъня унизени. “Нима ви се въздава за друго освен за делата ви?”</span>
<span data-aaya="91">Повелено ми бе да служа единствено на Господа на този град [Мека], който Той обяви за свещен и Негово е всяко нещо, и бе ми повелено да съм от отдадените на Аллах,</span>
<span data-aaya="92">и да чета Корана. Който се напътва, за себе си се напътва. А на когото се заблуждава, кажи [о, Мухаммад]: “Аз съм само предупредител.”</span>
<span data-aaya="93">И кажи: “Слава на Аллах! Ще ви покаже Той Своите знамения и вие ще ги узнаете. Твоят Господ не подминава делата ви.”</span>
</section>
<section data-sura="28">
<span data-name>سُوۡرَةُ الۡقَصَصِ</span>
<span data-aaya="1">Та. Син. Мим.</span>
<span data-aaya="2">Това са знаменията на ясната Книга.</span>
<span data-aaya="3">Четем ти с истина от историята за Муса и за Фараона - за хора вярващи.</span>
<span data-aaya="4">Фараонът се възгордя на земята и раздели на групи нейните жители. Обезсилваше една част от тях - избиваше синовете им и пощадяваше жените им. Той бе от сеещите развала.</span>
<span data-aaya="5">А Ние пожелахме да облагодетелстваме онези, които бяха обезсилени на Земята, и да ги сторим водители, и да сторим тях наследниците,</span>
<span data-aaya="6">и да ги утвърдим на Земята, и да покажем от тях на Фараона и Хаман, и войските им онова, от което са се пазели.</span>
<span data-aaya="7">И разкрихме на майката на Муса: “Да го кърмиш, а когато се уплашиш за него, пусни го в морето! И не се плаши! И не скърби! Ние ще ти го върнем и ще му отредим да бъде от пратениците.”</span>
<span data-aaya="8">И семейството на Фараона го прибра, а той щеше да стане техен враг и тяхна скръб. Фараонът и Хаман, и техните войски бяха грешници.</span>
<span data-aaya="9">И жената на Фараона му рече: “Радост за окото - на мен и на теб! Не го убивайте! Може да ни е от полза или да го вземем за син.” Така и не усетиха.</span>
<span data-aaya="10">И опустя сърцето на майката на Муса. Тя за малко да го издаде, ако не бяхме укрепили сърцето й, за да е вярваща.</span>
<span data-aaya="11">И рече на сестра му: “Проследи го!” И тя го наблюдаваше отстрани, без да я усетят.</span>
<span data-aaya="12">Изпървом повелихме Ние да отказва да суче. И рече тя: “Да ви посоча ли семейство, което ще се грижи за него вместо вас и ще му бъде наставник?”</span>
<span data-aaya="13">И така го върнахме на майка му, за да се радват очите й, да не скърби и да узнае, че обещанието на Аллах е истина. Ала повечето от тях не знаят.</span>
<span data-aaya="14">И когато достигна своята зрелост и улегна, Ние му дадохме мъдрост и знание. Така награждаваме благодетелните.</span>
<span data-aaya="15">И влезе той в града по време, когато жителите му нехаеха, и завари там двама мъже да се бият, единият - от неговата общност, а другият - от враговете му. Онзи, който бе от неговата общност, го извика на помощ срещу онзи, който бе от враговете му. И Муса го удари с юмрук и [неволно] го уби. Рече: “Това е дело на сатаната. Той е заблуждаващ, явен враг.”</span>
<span data-aaya="16">Рече: “Господи, аз угнетих себе си. Опрости ме!” И Той го опрости. Той наистина е Опрощаващия, Милосърдния.</span>
<span data-aaya="17">Рече: “Господи, заради онова, с което Ти ме облагодетелства, никога не ще бъда опора за престъпниците.”</span>
<span data-aaya="18">На сутринта се озова в града, страхувайки се, дебнешком, и изведнъж - онзи, който вчера се обърна към него за помощ, пак го повика. Муса му рече: “Ти си в явна заблуда.”</span>
<span data-aaya="19">И когато [Муса] поиска да нападне онзи, който е враг и на двамата, [другият] рече: “О, Муса, нима искаш да ме убиеш, както вчера уби човек? Ти искаш само да си деспот на земята, а не искаш да си от поправящите.”</span>
<span data-aaya="20">И дойде мъж от другия край на града - устремен. Рече: “О, Муса, знатните се съветват за теб, да те убият. Напусни! Аз съм твой доброжелател.”</span>
<span data-aaya="21">И излезе оттам страхувайки се, дебнешком. Рече: “Господи, спаси ме от хората-угнетители!”</span>
<span data-aaya="22">И когато се отправи по посока на Мадян, рече: “Надявам се моят Господ да ме насочи по правия път.</span>
<span data-aaya="23">И когато стигна до водата на Мадян, завари там група хора да поят [добитък]. И завари освен тях две жени да възпират [добитъка си]. Рече: “Какво ви се е случило?” Рекоха: “Не ще поим, докато пастирите не приключат. А баща ни е твърде стар.”</span>
<span data-aaya="24">И той напои [добитъка им] вместо тях. После се оттегли на сянка и рече: “Господи, нуждая се от благо, което да ми спуснеш.”</span>
<span data-aaya="25">И дойде при него едната от двете, пристъпвайки със свян. Тя рече: “Баща ми те кани да те възнагради, задето напои вместо нас.” А когато той отиде при него и му разказа историята си, [бащата] рече: “Не се плаши! Избавил си се от хората-угнетители.”</span>
<span data-aaya="26">Едната от двете рече: “О, татко мой, наеми го! Най-добрия, когото можеш да наемеш, е силният, довереният.”</span>
<span data-aaya="27">Рече: “Искам да те оженя за една от двете ми дъщери, ако ми работиш осем години. А ако ги изпълниш до десет, то си е от теб. Но не искам да те затруднявам. И ако Аллах пожелае, ще разбереш, че съм от праведните.”</span>
<span data-aaya="28">Рече [Муса]: “Това е между мен и теб. Който и да изпълня от двата срока, няма да е бреме за мен. На онова, което говорим, Аллах е свидетел.”</span>
<span data-aaya="29">И когато Муса изпълни срока, и тръгна със семейството си, забеляза огън откъм планината. Рече на семейството си: “Постойте! Забелязах огън. Може да ви донеса оттам вест или главня, за да се сгреете!”</span>
<span data-aaya="30">И когато стигна там, откъм десния склон на долината, в благословената местност, откъм дървото [откъдето излизаше огънят], бе призован: “О, Муса, Аз съм Аллах, Господът на световете!</span>
<span data-aaya="31">Хвърли тоягата си!” И когато я видя да се вие като змия, той се обърна и побягна, без да поглежда назад. “О, Муса, приближи се и не се плаши! Ти си в безопасност.</span>
<span data-aaya="32">Пъхни ръката си в джоба, ще я видиш сияйнобяла, без да я е засегнала болест. И прибери ръка към теб, за да не те е страх! Това са две доказателства от твоя Господ за Фараона и неговите знатни хора. Те са нечестивци.”</span>
<span data-aaya="33">Каза: “Господи, убих човек измежду тях и ме е страх да не ме убият.</span>
<span data-aaya="34">А моят брат Харун е с по-красноречив език от мен. Изпрати го с мен за опора, та да ме подкрепя! Страхувам се да не ме вземат за лъжец.”</span>
<span data-aaya="35">Каза Той: “Ще те подкрепим с брат ти и ще ви отредим власт, и не ще ви засегнат. С Нашите знамения вие и онези, които ви последват, ще победите.”</span>
<span data-aaya="36">И когато Муса отиде при тях с Нашите ясни знамения, казаха: “Това е само измислена магия. И не сме чували за него от древните ни предци.”</span>
<span data-aaya="37">А Муса каза: “Моят Господ най-добре знае кой е дошъл с Неговото напътствие и на кого принадлежи краят. Угнетителите не ще сполучат.”</span>
<span data-aaya="38">И рече Фараонът: “О, знатни, аз не знам да имате друг бог освен мен. И ми разпали [пещ] за [тухли от] глина, о, Хаман, и ми построй кула, дано зърна бога на Муса! Ала аз го мисля за лъжец.”</span>
<span data-aaya="39">И той, и войските му без право се възгордяха на земята. И смятаха, че не ще бъдат при Нас върнати.</span>
<span data-aaya="40">И сграбчихме него и войските му, и ги издавихме в морето. Виж какъв бе краят на угнетителите!</span>
<span data-aaya="41">И ги сторихме водители, призоваващи към Огъня. И в Деня на възкресението не ще им се помогне.</span>
<span data-aaya="42">И ги сподирихме на този свят с проклятие, а в Деня на възкресението ще са от презрените.</span>
<span data-aaya="43">И дадохме на Муса Писанието, след като погубихме първите поколения - за прозрение на хората и за напътствие, и милост, за да се поучат!</span>
<span data-aaya="44">Ти не бе откъм западната страна [на планината, о, Мухаммад], когато дадохме на Муса повелята и не бе свидетел.</span>
<span data-aaya="45">Ала Ние създадохме поколения и изминаха дълги години над тях. И не бе ти от обитателите на Мадян, да им четеш Нашите знамения, ала Ние изпращаме [вестите].</span>
<span data-aaya="46">И не бе ти откъм планината, когато призовахме [Муса]. Ала е милост от твоя Господ да предупредиш хора, при които досега не е идвал предупредител, за да се поучат!...</span>
<span data-aaya="47">А ако ли не - щом ги сполетеше беда за онова, което преди са сторили, щяха да рекат: “Господи, защо не ни изпрати пратеник, та да последваме Твоите знамения и да станем вярващи?”</span>
<span data-aaya="48">И когато при тях дойде истината от Нас, рекоха: “Защо не бе дадено същото, което бе дадено и на Муса?” А нима не отрекоха онова, което по-рано бе дадено на Муса? Рекоха: “Две магии, които си помагат.” И рекоха: “Ние в нито една не вярваме.”</span>
<span data-aaya="49">Кажи: “Донесете книга от Аллах, по-напътваща от тях, да я последвам, ако говорите истината!”</span>
<span data-aaya="50">А ако не ти откликнат, знай, че  следват само страстите си! А кой е по-заблуден от онзи, който следва своята страст без напътствие от Аллах? Аллах не напътва хората-угнетители.</span>
<span data-aaya="51">И направихме да стигне словото до тях, за да се поучат.</span>
<span data-aaya="52">Онези, на които дадохме Писанието преди това, вярват в него.</span>
<span data-aaya="53">И когато им бъде четен, казват: “Вярваме в него. Той е истината от нашия Господ. Ние бяхме отдадени на Аллах и преди това.”</span>
<span data-aaya="54">Тези ще бъдат възнаградени два пъти, защото са търпеливи и отвръщат на злината с добрина, и от онова, което сме им дали за препитание, раздават.</span>
<span data-aaya="55">И когато чуят празнословие, те се отдръпват от него и казват: “Нашите дела са си за нас, а вашите - за вас. Мир вам! Ние не желаем да общуваме с невежите.”</span>
<span data-aaya="56">Не ти напътваш, когото обичаш, а Аллах напътва когото пожелае. Той най-добре знае напътените.</span>
<span data-aaya="57">И рекоха [неверниците]: “Ако последваме с теб напътствието, ще ни бъде отнета нашата земя.” Нима не ги укрепихме на сигурно, свещено място, към което биват събирани всякакви плодове за препитание от Нас. Ала повечето от тях не знаят.</span>
<span data-aaya="58">И колко селища погубихме от онези, които се възгордяваха заради своето благоденствие! Ето жилищата им - необитаеми след тях, освен за кратко. Ние ги наследихме.</span>
<span data-aaya="59">Твоят Господ не ще погуби селищата, докато не проводи в главното от тях пратеник, да им чете Нашите знамения. И погубваме селищата само когато обитателите им станат угнетители.</span>
<span data-aaya="60">И каквото и да ви се даде, то е наслада за земния живот и негова украса. Ала онова, което е при Аллах, е най-доброто и вечното. Нима не проумявате?</span>
<span data-aaya="61">И дали онзи, комуто обещахме хубаво обещание и той непременно ще го получи, е като онзи, комуто дадохме да се понаслади с насладата на земния живот, а после, в Деня на възкресението, ще е сред доведените [за наказание]?</span>
<span data-aaya="62">В този Ден Той ще ги призове и ще каже: “Къде са онези, за които твърдяхте, че са Мои съдружници?”</span>
<span data-aaya="63">Онези, срещу които се сбъдне словото, ще рекат: “Господи наш, тези са, които ние заблудихме. Заблудихме ги, както и сами се заблудихме. Невинни сме пред Теб. Те не са служили на нас.”</span>
<span data-aaya="64">И ще им бъде казано: “Призовете своите съдружници!” И ще ги призоват, и не ще им откликнат, и ще видят мъчението. О, да бяха напътени!</span>
<span data-aaya="65">В този Ден Той ще ги призове и ще каже: “Какво отвърнахте на пратениците?”</span>
<span data-aaya="66">Ще помръкнат всички техни доводи в този Ден и дори не ще се питат един друг.</span>
<span data-aaya="67">А който се покае и повярва, и върши праведни дела, той ще бъде от сполучилите.</span>
<span data-aaya="68">Твоят Господ сътворява каквото пожелае и Той избира. Не е техен изборът. Пречист е Аллах, превисоко е над онова, с което Го съдружават!</span>
<span data-aaya="69">Твоят Господ знае какво потулват сърцата им и какво разкриват.</span>
<span data-aaya="70">Той е Аллах. Няма друг бог освен Него. Славата принадлежи Нему и в земния живот, и в отвъдния. Негово е отсъждането и при Него ще бъдете върнати.</span>
<span data-aaya="71">Кажи: “Как мислите, ако Аллах стори нощта дълговечна за вас до Деня на възкресението, кой бог освен Аллах ще ви донесе светлина? Нима не чувате?”</span>
<span data-aaya="72">Кажи: “Как мислите, ако Аллах стори деня дълговечен за вас до Деня на възкресението, кой бог освен Аллах ще ви донесе нощ, за да си почивате в нея? Нима не виждате?</span>
<span data-aaya="73">От милост към вас Той стори нощта и деня, за да си почивате в нея и да търсите от Неговата благодат, и за да сте признателни!”</span>
<span data-aaya="74">В Деня Той ще ги призове и ще каже: “Къде са онези, за които твърдяхте, че са Мои съдружници?”</span>
<span data-aaya="75">И ще извадим от всяка общност по един свидетел, и ще речем: “Дайте своя довод!” И ще узнаят, че истината принадлежи на Аллах. И ще изчезне от тях онова, което са измисляли.</span>
<span data-aaya="76">Карун бе от народа на Муса и ги потискаше. Но Ние му дадохме от съкровищата толкова, че група силни мъже едвам носеха ключовете му. Неговият народ му рече: “Не ликувай! Аллах не обича ликуващите [заради богатство].</span>
<span data-aaya="77">И чрез онова, което Аллах ти е дал, се стреми към отвъдния дом, и не забравяй своя дял от земния живот, и върши добро, както Аллах ти е сторил добро! И не се стреми към развала по земята! Аллах не обича сеещите развала.”</span>
<span data-aaya="78">Рече: “Всичко това ми бе дадено само заради моето знание.” А не знаеше ли той, че Аллах погуби от поколенията преди него и по-силни, и по-богати? И не ще бъдат разпитвани престъпниците за греховете им.</span>
<span data-aaya="79">И се показваше той пред своя народ с разкоша си. Онези, които желаеха земния живот, казваха: “О, да имахме и ние същото, което е дадено на Карун! Той има щастлива съдба.”</span>
<span data-aaya="80">дарените със знанието казваха: “Горко ви! Най-доброто е наградата на Аллах за онзи, който вярва и върши праведни дела. Но ще я получат само търпеливите.”</span>
<span data-aaya="81">И сторихме земята да погълне него и дома му. И нито имаше кой да го защити от Аллах, нито можеше сам да се защити.</span>
<span data-aaya="82">А на сутринта онези, които довчера завиждаха на положението му, казаха: “Ах, наистина Аллах увеличава препитанието за когото пожелае от Своите раби и Той го стеснява. Ако Аллах не бе ни пощадил, би сторил [земята] и нас да погълне. Ах, неверниците никога не сполучват!”</span>
<span data-aaya="83">Ще отредим Отвъдния дом за онези, които нито искат да се възгордяват на земята, нито да рушат. Краят принадлежи на богобоязливите.</span>
<span data-aaya="84">Който дойде с добрина, ще има по-голяма от нея, а който дойде със злина - на вършещите злини ще се въздаде само за онова, което са извършили.</span>
<span data-aaya="85">Онзи, който ти възложи Корана, Той ще те върне към Мястото на завръщането. Кажи [о, Мухаммад]: “Моят Господ най-добре знае кой е донесъл напътствието и кой е в явна заблуда.”</span>
<span data-aaya="86">И не си се надявал, че на теб ще бъде поверена Книгата, но това е милост от твоя Господ. Никога не поддържай неверниците!</span>
<span data-aaya="87">И да не те възпират от знаменията на Аллах, след като са ти низпослани! И призовавай към своя Господ, и никога не бъди от съдружаващите!</span>
<span data-aaya="88">И не призовавай друг бог заедно с Аллах! Няма друг бог освен Него! Всичко погива освен Него. Негово е отсъждането и при Него ще бъдете върнати.</span>
</section>
<section data-sura="29">
<span data-name>سُوۡرَةُ الۡعَنۡكَبُوۡتِ</span>
<span data-aaya="1">Алиф. Лам. Мим.</span>
<span data-aaya="2">Нима хората смятат, че ще бъдат оставени да казват: “Повярвахме!”, без да бъдат изпитвани?</span>
<span data-aaya="3">Вече изпитахме онези преди тях. Аллах знае кои говорят истината и знае лъжците.</span>
<span data-aaya="4">Или онези, които вършат злини, смятат да ни убягнат? Колко лошо отсъждат!</span>
<span data-aaya="5">За който се надява да срещне Аллах - срокът от Аллах непременно ще настъпи. Той е Всечуващия, Всезнаещия.</span>
<span data-aaya="6">А който се бори, единствено за себе си се бори. Аллах не се нуждае от световете.</span>
<span data-aaya="7">А които вярват и вършат праведни дела, ще отмахнем от тях лошите им постъпки и ще им въздадем според най-хубавото от онова, което са извършили.</span>
<span data-aaya="8">И повелихме на човека да се отнася добре с родителите си. А ако те принуждават да съдружаваш с Мен онова, за което нямаш знание, не им се покорявай! Към Мен е вашето завръщане и Аз ще ви известя какво сте вършили.</span>
<span data-aaya="9">А които вярват и вършат праведни дела, непременно ще ги въведем сред праведните.</span>
<span data-aaya="10">Някои хора казват: “Повярвахме в Аллах!”, но ако пострадат в името на Аллах, приемат изпитанието от хората като наказание от Аллах. А когато дойде подкрепа от твоя Господ, казват: “Ние бяхме заедно с вас!” Нима Аллах не знае най-добре това, което е в гърдите на създанията?</span>
<span data-aaya="11">Наистина Аллах знае вярващите и знае лицемерите.</span>
<span data-aaya="12">Неверниците казват на вярващите: “Следвайте нашия път и ние ще понесем прегрешенията ви!” Ала не ще понесат нищо от прегрешенията им. Те са лъжци.</span>
<span data-aaya="13">Наистина те ще носят своето бреме и друго бреме заедно със своето, и ще бъдат питани в Деня на възкресението за това, което са измисляли.</span>
<span data-aaya="14">И изпратихме Нух при неговия народ, и той прекара сред тях хиляда години без петдесет. И ги грабна потопът, както угнетяваха.</span>
<span data-aaya="15">И спасихме него и обитателите на Ковчега, и го сторихме знамение за световете.</span>
<span data-aaya="16">И [изпратихме] Ибрахим, който рече на своя народ: “Служете на Аллах и бойте се от Него! Това е най-доброто за вас, ако проумявате.</span>
<span data-aaya="17">Служите не на Аллах, а само на идоли, и измисляте лъжа. Тези, на които служите вместо на Аллах, не могат да ви дадат препитание, затова от Аллах търсете препитанието, на Него служете и Му бъдете признателни! При Него ще бъдете върнати.”</span>
<span data-aaya="18">И ако взимате за лъжа, то и други общности преди вас взимаха за лъжа. Дълг за Пратеника е само ясното послание.</span>
<span data-aaya="19">Не виждат ли как Аллах начева творението, после го повтаря? За Аллах това е лесно.</span>
<span data-aaya="20">Кажи: “Вървете по земята и вижте как Той начева творението! Така Аллах ще го пресъздаде в отвъдния живот. Аллах за всяко нещо има сила.</span>
<span data-aaya="21">Наказва Той когото пожелае и помилва когото пожелае, и при Него ще бъдете върнати.</span>
<span data-aaya="22">И не можете да възпирате нито на земята, нито на небето. И освен Аллах нямате нито покровител, нито избавител.”</span>
<span data-aaya="23">А които не вярват в знаменията на Аллах и в срещата с Него, тези ще изгубят надежда за Моето милосърдие и за тях ще има болезнено мъчение.</span>
<span data-aaya="24">И отговорът на народа му бе само да кажат: “Убийте го или го изгорете!” А Аллах го спаси от Огъня. В това има знамения за хора вярващи.</span>
<span data-aaya="25">И рече: “Вместо Аллах приехте идоли само заради приятелството между вас в земния живот. После, в Деня на възкресението, ще се отречете един от друг и ще се проклинате един друг. И Огънят ще е вашето място, и не ще имате избавители.”</span>
<span data-aaya="26">И му повярва Лут, и рече: “Аз ще се преселя при своя Господ. Той е Всемогъщия, Премъдрия.”</span>
<span data-aaya="27">И го дарихме с Исхак и Якуб, и отредихме за потомците му пророчеството и Писанието, и го възнаградихме в земния живот. И в отвъдния е сред праведниците.</span>
<span data-aaya="28">И [изпратихме] Лут, който рече на своя народ: “Вие вършите скверността. Не ви изпревари в това никой народ.</span>
<span data-aaya="29">Нима при мъжете ходите и дебнете по пътищата, и вършите порицаваното, където се събирате?” А отговорът на народа му бе само да кажат: “Донеси ни мъчението на Аллах, ако говориш истината!”</span>
<span data-aaya="30">Каза: “Господи, подкрепи ме срещу хората, сеещи развала!”</span>
<span data-aaya="31">И когато Нашите пратеници [-ангели] отидоха с радостната вест при Ибрахим, казаха: “Ние ще погубим обитателите на това селище. Неговите обитатели са угнетители.”</span>
<span data-aaya="32">Каза: “Но сред тях е Лут.” Казаха: “Ние най-добре знаем кой е сред тях. Ще спасим него и семейството му без неговата жена. Тя ще бъде от оставащите.”</span>
<span data-aaya="33">И когато Нашите пратеници дойдоха при Лут, домъчня му заради тях и му прималя за тях. Казаха: “Не се страхувай и не тъгувай! Ние ще спасим теб и твоето семейство без жена ти. Тя ще бъде от оставащите.</span>
<span data-aaya="34">Ще стоварим върху обитателите на това селище напаст от небето, защото са нечестивци.”</span>
<span data-aaya="35">И оставихме от това ясен знак за хора проумяващи.</span>
<span data-aaya="36">И при мадйанитите - брат им Шуайб... И каза: “О, народе мой, служете на Аллах и се надявайте на Сетния ден, и не сейте по земята развала!”</span>
<span data-aaya="37">Но го взеха за лъжец и ги обхвана сътресението, и осъмнаха безжизнени в домовете си.</span>
<span data-aaya="38">И [погубихме също] адитите, и самудяните... Това ви се изясни от [руините на] жилищата им... И сатаната разкраси за тях делата им, и ги възпря от пътя, въпреки че бяха прозорливи.</span>
<span data-aaya="39">И Карун, и Фараона, и Хаман... Муса дойде при тях с ясните знаци, но те се възгордяха на земята. Ала не ни убягнаха.</span>
<span data-aaya="40">И всекиго сграбчихме заради неговия грях. Срещу някои пратихме ураган, а някои обзе Викът, а някои сторихме земята да ги погълне, а някои удавихме. Не Аллах ги угнетява, а те сами себе си угнетяват.</span>
<span data-aaya="41">Онези, които взимат за покровители други освен Аллах, приличат на паяка. Той си прави дом, но най-слабият от домовете е домът на паяка, ако проумяват.</span>
<span data-aaya="42">Каквото и да зовете вместо Него, Аллах го знае. Той е Всемогъщия, Премъдрия.</span>
<span data-aaya="43">Даваме Ние тези примери на хората, но ги проумяват само знаещите.</span>
<span data-aaya="44">Аллах сътвори небесата и земята с мъдрост. В това има знамение за вярващите.</span>
<span data-aaya="45">Чети онова, което ти бе разкрито от Книгата! И отслужвай молитвата! Молитвата предпазва от покварата и порицаваното. Най-великото е споменаването на Аллах. Аллах знае какво правите.</span>
<span data-aaya="46">И спорете с хората на Писанието само по най-хубавия начин, но не и с онези от тях, които угнетяват, и кажете: “Вярваме в низпосланото на нас и в низпосланото на вас. Нашият Бог и вашият Бог е един и същ. Ние сме Нему отдадени.”</span>
<span data-aaya="47">И така низпослахме на теб Книгата. Онези, на които дадохме Писанието, вярват в нея, а и някои от тези вярват в нея. Само неверниците отричат Нашите знамения.</span>
<span data-aaya="48">Преди нея ти нито книга можеше да четеш, нито да пишеш с десницата си. Иначе празнодумците щяха да се усъмнят.</span>
<span data-aaya="49">Да, това са ясни знамения, запечатани в сърцата на дарените със знание. Само угнетителите отричат Нашите знамения.</span>
<span data-aaya="50">И рекоха [неверниците]: “Защо не му бяха низпослани и други знамения от неговия Господ?” Кажи: “Знаменията са само от Аллах, а аз съм само явен предупредител.”</span>
<span data-aaya="51">Не им ли бе достатъчно, че ти низпослахме Книгата, която се чете пред тях? В това има милост и поучение за хора вярващи.</span>
<span data-aaya="52">Кажи: “Достатъчен e Аллах за свидетел между мен и вас. Той знае всичко на небесата и на земята.” А които вярват в лъжата и не вярват в Аллах, те са губещите.</span>
<span data-aaya="53">И искат от теб [о, Мухаммад] да ускориш мъчението. И ако нямаше определен срок, мъчението щеше да ги сполети. А то ще ги връхлети внезапно, без да усетят.</span>
<span data-aaya="54">И искат от теб да ускориш мъчението. А Адът обгръща неверниците</span>
<span data-aaya="55">в Деня, когато мъчението ще ги обхване отгоре и изпод краката им. И ще каже Той: “Вкусете онова, което сте вършили!”</span>
<span data-aaya="56">О, Мои вярващи раби, обширна е земята Ми, затова където и да сте, единствено на Мен служете!</span>
<span data-aaya="57">Всяка душа ще вкуси смъртта. После при Нас ще бъдете върнати.</span>
<span data-aaya="58">Които вярват и вършат праведни дела, ще ги настаним във висините на Рая, сред които реки текат. Там ще пребивават вечно. Как прекрасна е наградата за дейните,</span>
<span data-aaya="59">които са търпеливи и на своя Господ се уповават!</span>
<span data-aaya="60">И колко твари има, които не си набавят препитанието - Аллах дава препитание и на тях, и на вас. Той е Всечуващия, Всезнаещия.</span>
<span data-aaya="61">А ако ги попиташ кой е сътворил небесата и земята, и е подчинил слънцето и луната, ще рекат: “Аллах!” Тогава защо биват подлъгвани?</span>
<span data-aaya="62">Аллах увеличава препитанието комуто пожелае от Своите раби и Той му го намалява. Аллах всяко нещо знае.</span>
<span data-aaya="63">И ако ги попиташ кой изсипва вода от небето и с нея съживява земята след нейната смърт, ще кажат: “Аллах!” Кажи: “Слава на Аллах!” Ала повечето от тях не проумяват.</span>
<span data-aaya="64">Този, земният живот, е само забава и игра. А Сетният дом е вечният, ако знаят.</span>
<span data-aaya="65">И когато се качат на кораб, те зоват Аллах, предани Нему в религията. А щом Той ги спаси към сушата, ето ги - пак съдружават,</span>
<span data-aaya="66">за да отрекат онова, което сме им дали, и за да се наслаждават, но ще узнаят...</span>
<span data-aaya="67">Не виждат ли, че Ние сторихме [Мека] свещено, сигурно място, а хората около тях биват похищавани? Нима в измамата вярват, а благодатта на Аллах отричат?</span>
<span data-aaya="68">И кой е по-голям угнетител от онзи, който измисля лъжа за Аллах и взима за лъжа истината, когато дойде при него? Нима не е в Ада мястото на неверниците?</span>
<span data-aaya="69">А които се борят в Наше име, непременно ще ги водим по Нашите пътища. Аллах е с благодетелните.</span>
</section>
<section data-sura="30">
<span data-name>سُوۡرَةُ الرُّوۡمِ</span>
<span data-aaya="1">Алиф. Лам. Мим.</span>
<span data-aaya="2">Ромеите бяха победени</span>
<span data-aaya="3">на най-близката земя. Но след поражението им те ще победят</span>
<span data-aaya="4">след няколко години. На Аллах е повелята и преди, и след това. В този ден вярващите ще ликуват</span>
<span data-aaya="5">с помощта на Аллах. Помага Той комуто пожелае. Той е Всемогъщия, Премъдрия.</span>
<span data-aaya="6">Обещано е от Аллах. Аллах не нарушава Своето обещание, ала повечето хора не разбират.</span>
<span data-aaya="7">Те добре познават земния живот, ала нехаят за отвъдния.</span>
<span data-aaya="8">Нима не размишляват за себе си? Аллах сътвори небесата и земята, и всичко между тях с мъдрост и за определен срок. А повечето хора не вярват в срещата със своя Господ.</span>
<span data-aaya="9">И не ходят ли по земята, за да видят какъв бе краят на онези преди тях? Бяха по-силни от тях и повече се възползваха от земята, и я населяваха по-дълго, отколкото я населяват те. И Нашите пратеници дойдоха при тях с ясните знаци. Не Аллах ги угнетява, а те себе си угнетяват.</span>
<span data-aaya="10">После лош ще бъде краят за онези, които злосторстват, защото взимат за лъжа знаменията на Аллах и им се подиграват.</span>
<span data-aaya="11">Аллах начева творението, после Той ще го повтори, после при Него ще бъдете върнати.</span>
<span data-aaya="12">В Деня, когато настане Часът, отчаянието ще обхване престъпниците.</span>
<span data-aaya="13">И не ще имат застъпници сред онези, които те са съдружавали, и от съдружаваните ще се отрекат.</span>
<span data-aaya="14">В Деня, когато настане Часът, в този Ден ще се разделят.</span>
<span data-aaya="15">Онези, които вярват и вършат праведни дела, ще бъдат възрадвани в Градината.</span>
<span data-aaya="16">А онези, които не вярват и взимат за лъжа Нашите знамения и срещата с Нас в отвъдния живот, те ще бъдат въведени в мъчението.</span>
<span data-aaya="17">Прославяйте Аллах, когато замръквате и когато осъмвате!</span>
<span data-aaya="18">За Него е прославата на небесата и на земята, и по мрак, и по пладне!</span>
<span data-aaya="19">Той изважда живото от мъртвото и изважда мъртвото от живото, и съживява земята след нейната смърт. Така и вие ще бъдете извадени [от гробовете].</span>
<span data-aaya="20">И от Неговите знамения е, че ви сътвори от пръст, после - ето ви - хора, които се множат!</span>
<span data-aaya="21">И от Неговите знамения е, че сътвори за вас съпруги от самите вас, за да намерите спокойствие при тях, и стори помежду ви любов и милост. В това има знамения за хора мислещи.</span>
<span data-aaya="22">И от Неговите знамения е сътворяването на небесата и на земята, и разнообразието на езиците и цветовете ви. В това има знамения за знаещите.</span>
<span data-aaya="23">И от Неговите знамения е сънят ви нощем и денем и стремежът ви към Неговата благодат. В това има знамения за хора чуващи.</span>
<span data-aaya="24">И от Неговите знамения Той ви показва мълнията за страх и надежда. И изсипва от небето вода, с която съживява земята след нейната смърт. В това има знамения за хора проумяващи.</span>
<span data-aaya="25">И от Неговите знамения е, че небето и земята стоят по Негова повеля. После, когато ви призове, ето ви - от земята излизате.</span>
<span data-aaya="26">Негови са всички на небесата и на земята. Всички на Него се подчиняват.</span>
<span data-aaya="27">Той е, Който начева творението, после ще го повтори, а това е още по-лесно за Него. Негово е върховенството на небесата и на земята. Той е Всемогъщия, Премъдрия.</span>
<span data-aaya="28">Той ви дава пример от самите вас. Нима имате сред владените от вашите десници съдружници в препитанието, което ви даваме, та в него да сте равни, и да се страхувате от тях, както се страхувате от самите себе си? Така обясняваме знаменията за хора проумяващи.</span>
<span data-aaya="29">Да, онези, които угнетяват, следват своите страсти в неведение. А кой може да напъти онзи, когото Аллах оставя в заблуда? Няма за тях закрилници.</span>
<span data-aaya="30">И обърни своето лице към религията - правоверен, - към природата, според която Аллах е създал хората! Религията на Аллах е неизменна. Тя е правата вяра. Ала повечето хора не разбират.</span>
<span data-aaya="31">Върнете се към Него с покаяние! И бойте се от Него, и отслужвайте молитвата, и не бъдете от съдружаващите -</span>
<span data-aaya="32">от онези, които разделиха своята религия и станаха на части! Всяка група ликува с онова, което е у нея.</span>
<span data-aaya="33">И щом беда засегне хората, те зоват своя Господ, връщайки се към Него с покаяние. А когато Той им даде да вкусят милост от Него, ето - част от тях съдружават със своя Господ,</span>
<span data-aaya="34">за да отрекат онова, което Ние сме им дали. Наслаждавайте се - ще узнаете!</span>
<span data-aaya="35">Или им низпослахме довод и той им казва да Го съдружават?</span>
<span data-aaya="36">И ако дадем на хората да вкусят милост, радват й се. А щом ги сполети злина заради онова, което ръцете им са сторили преди, ето ги - отчайват се.</span>
<span data-aaya="37">Не виждат ли, че Аллах увеличава препитанието комуто пожелае, и Той го намалява? В това има знамения за хора вярващи.</span>
<span data-aaya="38">И отдавай на роднината правото му, и на нуждаещия се, и на пътника [в неволя]! Това е най-доброто за онези, които искат да видят Лика на Аллах. Те са сполучилите.</span>
<span data-aaya="39">Не очаквайте при Аллах богатство за онова, което давате с лихва, за да се обогатите от имотите на хората, а за онова, което давате като милостиня закат, искайки да видите Лика на Аллах. На тези ще се умножи.</span>
<span data-aaya="40">Аллах е, Който ви сътворява, после ви дава препитание, после ви прибира душите, после ще ви съживи. Има ли сред съдружаваните от вас някой способен да направи нещо такова? Пречист е Той, превисоко е над това, с което Го съдружават!</span>
<span data-aaya="41">Разрухата по сушата и в морето се появи заради онова, което ръцете на хората сториха, за да ги накара Той да вкусят част от онова, което са извършили, и за да се покаят.</span>
<span data-aaya="42">Кажи: “Ходете по земята и вижте какъв бе краят на предишните хора! Повечето от тях бяха съдружаващи.”</span>
<span data-aaya="43">И обърни лицето си към правата вяра, преди да дойде неизбежният Ден от Аллах! В този Ден ще бъдат разделени:</span>
<span data-aaya="44">който е неверник, против него е неверието му, а които вършат праведни дела, за себе си готвят,</span>
<span data-aaya="45">за да възнагради Той от Своята благодат онези, които вярват и вършат праведни дела. Той не обича неверниците.</span>
<span data-aaya="46">И от Неговите знамения е, че изпраща ветровете като благовестници, и за да ви даде да вкусите от милостта Му, и за да плават корабите според Неговата воля, и за да търсите от Неговата благодат. И за да сте признателни!</span>
<span data-aaya="47">И преди теб изпращахме Ние пратеници при техните народи и им донасяха ясните знаци, и отмъстихме на онези, които престъпваха, и Наш дълг бе да подкрепим вярващите.</span>
<span data-aaya="48">Аллах е, Който праща ветровете, та надигат облаци, и ги разстила по небето, както пожелае, и ги натрупва, и виждаш как дъждът излиза от тях. И щом ги изсипе над когото пожелае от Своите раби, ето ги - радват се,</span>
<span data-aaya="49">въпреки че бяха отчаяни, преди да им бъде изпратен.</span>
<span data-aaya="50">И виж следите от милостта на Аллах! Как съживява земята след нейната смърт! Той е, Който ще съживи мъртвите. Той над всяко нещо има сила.</span>
<span data-aaya="51">А ако им пратим вятър и видят посева пожълтял, те ще останат неверници и след това.</span>
<span data-aaya="52">Ти не можеш да накараш мъртвите да чуят, нито глухите да чуят зова, щом обърнат гръб.</span>
<span data-aaya="53">И не можеш изведеш слепите от заблудата им. Ще те чуят само тези, които вярват в Нашите знамения. Тези са отдадените на Аллах.</span>
<span data-aaya="54">Аллах е, Който ви сътвори немощни, после след немощ ви даде сила, после след силата - немощ и посивяване. Сътворява Той каквото пожелае. Той е Всезнаещия, Всемогъщия.</span>
<span data-aaya="55">В Деня, когато настане Часът, престъпниците ще се кълнат, че са пребивавали [на земята] не повече от час. Така са били подлъгани.</span>
<span data-aaya="56">А дарените със знанието и с вярата ще кажат: “Пребивавахте според предписанието на Аллах до Деня на възкресението. Това е Денят на възкресението, ала вие не съзнавахте.”</span>
<span data-aaya="57">В този Ден не ще помогне на угнетителите тяхното извинение и не ще им бъде позволено покаяние.</span>
<span data-aaya="58">Дадохме вече на хората всякакви примери в този Коран. И ако им донесеш знамение, неверниците ще рекат: “Вие сте само празнодумци.”</span>
<span data-aaya="59">Така Аллах запечатва сърцата на онези, които не съзнават.</span>
<span data-aaya="60">И търпи! Обещанието на Аллах е истинно. И да не те разколебават онези, които не са убедени!</span>
</section>
<section data-sura="31">
<span data-name>سُوۡرَةُ لُقۡمَانَ</span>
<span data-aaya="1">Алиф. Лам. Мим.</span>
<span data-aaya="2">Тези са знаменията на мъдрата Книга -</span>
<span data-aaya="3">напътствие и милост за благодетелните,</span>
<span data-aaya="4">които отслужват молитвата и дават милостинята закат, и за отвъдния живот са убедени.</span>
<span data-aaya="5">Тези са напътени от своя Господ и тези са сполучилите.</span>
<span data-aaya="6">А сред хората някой купува слова за забавление, за да отклонява в неведение от пътя на Аллах и да го взимат на присмех. За тези има унизително мъчение.</span>
<span data-aaya="7">И когато Нашите знамения му биват четени, той се отвръща високомерно, сякаш не ги чува, сякаш е оглушал. Възвести го за болезнено мъчение!</span>
<span data-aaya="8">За онези, които вярват и вършат праведни дела, са Градините на блаженството,</span>
<span data-aaya="9">там ще пребивават вечно - истинно обещание от Аллах. Той е Всемогъщия, Премъдрия.</span>
<span data-aaya="10">Сътвори Той небесата без видима за вас опора и положи върху земята непоклатими планини, за да не се люлее с вас, и пръсна по нея всякакви животни. И изсипваме вода от небето, и караме с нея да поникват всякакви полезни видове.</span>
<span data-aaya="11">Това е творението на Аллах. Покажете Ми какво са сътворили другите, а не Той! Да, угнетителите са в явна заблуда.</span>
<span data-aaya="12">И дадохме на Лукман мъдростта: “Бъди признателен на Аллах! Който е признателен, за себе си е признателен. А който е неблагодарен - Аллах е над всяка нужда, всеславен.”</span>
<span data-aaya="13">И рече Лукман на сина си, поучавайки го: “О, синко мой, не съдружавай с Аллах! Съдружаването е огромен гнет.”</span>
<span data-aaya="14">И повелихме на човека да се отнася добре с родителите си... Носи го майка му в слабост връз слабост и го отбива в две години. Бъди признателен на Мен и на родителите си! Завръщането е при Мен.</span>
<span data-aaya="15">А ако те принуждават да съдружаваш с Мен онова, за което нямаш знание, не им се покорявай! И бъди добър с тях в земния живот, и следвай пътя на онзи, който се е насочил към Мен! После вашето завръщане е към Мен и ще ви известя какво сте вършили.</span>
<span data-aaya="16">“О, синко мой, всяко твое дело, дори и да е с тежест на синапено зърно, и то да е в скала, или да е на небесата, или на земята, Аллах ще го покаже. Аллах е всепроникващ, сведущ.</span>
<span data-aaya="17">О, синко мой, отслужвай молитвата и повелявай одобряваното, и възбранявай порицаваното, и бъди търпелив към онова, което те сполети! Това е от решителните дела.</span>
<span data-aaya="18">И не криви лице пред хората, и не върви по земята с високомерие! Аллах не обича никой горделивец, самохвалец.</span>
<span data-aaya="19">И бъди умерен в своята походка, и снижавай своя глас! Най-противният от гласовете е магарешкият глас.”</span>
<span data-aaya="20">Не виждате ли, че Аллах подчинява за вас всичко на небесата и всичко на земята, и щедро ви дава Своята благодат - и явна, и скрита? А някои от хората спорят за Аллах, без да имат нито знание, нито напътствие, нито просветляващо писание.</span>
<span data-aaya="21">И когато им се каже: “Следвайте онова, което Аллах е низпослал!”, казват: “Не, ще следваме онова, с което заварихме предците си.” Ала нима и ако сатаната ги е зовял към мъчението на Пламъците?</span>
<span data-aaya="22">А който се отдава на Аллах и благодетелства, той се е хванал за най-здравата връзка. При Аллах е завръщането на делата.</span>
<span data-aaya="23">А който не вярва, да не те наскърбява неверието му! Към Нас е тяхното завръщане и ще им известим какво са вършили. Аллах знае съкровеното в сърцата.</span>
<span data-aaya="24">Даваме им да се насладят малко, после ще ги подкараме към тежко мъчение.</span>
<span data-aaya="25">И ако ги попиташ кой е сътворил небесата и земята, непременно ще рекат: “Аллах!” Кажи: “Слава на Аллах!” Ала повечето от тях не съзнават.</span>
<span data-aaya="26">На Аллах е всичко на небесата и на земята. Аллах е Пребогатия, Всеславния.</span>
<span data-aaya="27">И ако всички дървета на земята станат калеми, и в морето придойдат още седем морета [мастило], няма да се изчерпят Словата на Аллах. Аллах е всемогъщ, премъдър.</span>
<span data-aaya="28">Вашето сътворяване и вашето възкресяване е само като на една душа. Аллах е всечуващ, всезрящ.</span>
<span data-aaya="29">Нима не виждаш, че Аллах въвежда нощта в деня и въвежда деня в нощта, и подчинява слънцето и луната, всяко да се движи до определен срок, и че за вашите дела Аллах е сведущ?</span>
<span data-aaya="30">Така е, защото Аллах е Истината и защото всичко, което зоват вместо Него, е лъжа, и защото Аллах е Всевишния, Превеликия.</span>
<span data-aaya="31">Нима не виждаш, че корабите плават по морето с милостта на Аллах, за да ви покаже Той от Своите знамения? В това има знамения за всеки многотърпелив, признателен.</span>
<span data-aaya="32">И щом ги покрият вълни като сенчести планини, те зоват Аллах, предани Нему в религията. А щом Той ги спаси на сушата, някои от тях са въздържани. Отрича Нашите знамения не друг, а всеки изменник, неблагодарник.</span>
<span data-aaya="33">О, хора, бойте се от вашия Господ и се страхувайте от Деня, в който родител не ще бъде от полза за своята рожба, нито детето ще бъде от полза за своя родител! Обещанието на Аллах е истинно. И никога да не ви подмами земният живот, и никога най-измамният да не ви подмами за Аллах!</span>
<span data-aaya="34">Единствено при Аллах е знанието за Часа. Той изсипва дъжда и знае какво има в утробите. И никой не знае какво ще придобие утре, и никой не знае къде ще умре. Аллах е всезнаещ, сведущ.</span>
</section>
<section data-sura="32">
<span data-name>سُوۡرَةُ السَّجۡدَةِ</span>
<span data-aaya="1">Алиф. Лам. Мим.</span>
<span data-aaya="2">Низпославането на Книгата - без съмнение в нея - е от Господа на световете.</span>
<span data-aaya="3">А [неверниците] казват: “Той я е измислил!” Не, тя е истината от твоя Господ, за да предупредиш народ, при който дотогава не е идвал друг предупредител, та да бъдат напътени.</span>
<span data-aaya="4">Аллах е, Който сътвори небесата и земята, и всичко между тях в шест дни. После се въздигна [безподобен] Той на Трона. Нямате освен Него друг покровител, нито застъпник. Не ще ли се поучите?</span>
<span data-aaya="5">Той управлява делата от небето до земята, после те се въздигат към Него в един Ден, колкото хиляда години, според вашето броене.</span>
<span data-aaya="6">Той е Знаещия и скритото, и явното, Всемогъщия, Милосърдния,</span>
<span data-aaya="7">Който сътвори със съвършенство всяко нещо и начена сътворяването на човека от глина.</span>
<span data-aaya="8">После Той сътвори потомството му от капка нищожна вода.</span>
<span data-aaya="9">После го осъразмери и му вдъхна от Своя дух. И стори за вас слуха и зрението, и сърцата. Колко малко сте признателни!</span>
<span data-aaya="10">И рекоха: “Нима след като изчезнем в земята, наистина ще бъдем сътворени отново?” Да, в срещата със своя Господ те не вярват.</span>
<span data-aaya="11">Кажи: “Ще ви прибере душите Ангелът на смъртта, комуто сте възложени. После към вашия Господ ще бъдете върнати.”</span>
<span data-aaya="12">Ако видиш как престъпниците свеждат глави пред своя Господ: “Господи наш, видяхме и чухме! Върни ни, за да сторим праведни дела! Ние вече сме убедени.”</span>
<span data-aaya="13">Ако пожелаехме, щяхме да дадем на всекиго неговото напътствие. Но ще се потвърди Словото Ми - ще напълня Ада с джинове и хора заедно.</span>
<span data-aaya="14">“Вкусете, защото забравихте срещата в този ваш Ден! Забравяме ви и Ние. Вкусете вечното мъчение заради онова, което сте извършили!”</span>
<span data-aaya="15">Вярват в Нашите знамения само онези, които щом им се спомене за тях, падат, свеждайки чела до земята в суджуд и прославят с възхвала своя Господ, и не се възгордяват.</span>
<span data-aaya="16">И напускат постелите си, и със страх и копнеж зоват своя Господ, и от онова, което сме им дали, раздават.</span>
<span data-aaya="17">Никой не знае каква радост за окото е скрита за тях - въздаяние за онова, което са вършили.</span>
<span data-aaya="18">Нима онзи, който вярва, е като онзи, който е нечестивец? Не са равни те.</span>
<span data-aaya="19">Които вярват и вършат праведни дела, техни са Градините на обителта - гостоприемство за онова, което са вършили.</span>
<span data-aaya="20">А които са нечестивци, мястото им е Огънят. Всякога, щом поискат да излязат от него, ще бъдат връщани там. И ще им се казва: “Вкусете мъчението на Огъня, който взимахте за лъжа!”</span>
<span data-aaya="21">И им даваме да вкусят от най-близкото мъчение преди най-голямото мъчение, за да се покаят.</span>
<span data-aaya="22">И кой е по-голям угнетител от онзи, комуто се напомнят знаменията на неговия Господ, а после той се отвръща от тях? Отмъщаваме Ние на престъпниците.</span>
<span data-aaya="23">И дадохме на Муса Писанието: “Не се съмнявай в срещата с Него!” И го сторихме напътствие за синовете на Исраил.</span>
<span data-aaya="24">И когато бяха търпеливи, и в Нашите знамения се бяха убедили, сторихме от тях водители, напътващи според Нашата повеля.</span>
<span data-aaya="25">В Деня на възкресението твоят Господ ще отсъди между тях за онова, по което бяха в разногласие.</span>
<span data-aaya="26">И нима на неверниците не им бе посочено колко поколения преди тях погубихме? [Сега] тези се движат в техните жилища. В това има знамения. Не ще ли се вслушат?</span>
<span data-aaya="27">И нима не виждат, че Ние насочваме водата към сухата земя, и сторваме с нея да поникнат насаждения, от които ядат те и техният добитък. Не ще ли прозрат?</span>
<span data-aaya="28">И казват: “Кога ще бъде това отсъждане, ако говорите истината?”</span>
<span data-aaya="29">Кажи: “За неверниците в Деня на отсъждането не ще е от полза, ако тогава повярват. И не ще им се даде отсрочка.”</span>
<span data-aaya="30">Отдръпни се от тях и чакай! И те ще чакат.</span>
</section>
<section data-sura="33">
<span data-name>سُوۡرَةُ الۡاَحۡزَابِ</span>
<span data-aaya="1">О, Пророче, бой се от Аллах и не слушай неверниците и лицемерите! Аллах е всезнаещ, премъдър.</span>
<span data-aaya="2">И следвай онова, което ти се разкрива от твоя Господ! За вашите дела Аллах е сведущ.</span>
<span data-aaya="3">И се уповавай на Аллах! Достатъчен е Аллах за покровител.</span>
<span data-aaya="4">Аллах не е сторил две сърца в гърдите на един човек. И не е отредил да ви станат като майки вашите съпруги, които [отхвърляйки ги] оприличавате на своите майки. И не е отредил да ви станат синове осиновените от вас. Това са само думи, които вие изричате. Аллах казва истината и Той сочи правия път.</span>
<span data-aaya="5">Назовавайте ги на бащите им! То е най-справедливо при Аллах. А ако не знаете бащите им, те са ваши братя в религията и ваши приятели. И нямате грях за онова, в което сте сбъркали, а за онова, което вашите сърца са кроели. Аллах е опрощаващ, милосърден.</span>
<span data-aaya="6">Пророка е по-близък за вярващите от самите тях, и съпругите му за тях са като майки. И роднините - според Книгата на Аллах - са по-близки едни за други при наследството, отколкото вярващите и преселниците, освен ако направите благодеяние за своите приятели. Така е предписано в Книгата.</span>
<span data-aaya="7">И приехме Ние от пророците обета им, и от теб, и от Нух, и Ибрахим, и Муса, и Иса, сина на Мариам. Приехме от тях твърд обет,</span>
<span data-aaya="8">за да пита Той правдивите за тяхната правдивост. А за неверниците е приготвил Той болезнено мъчение.</span>
<span data-aaya="9">О, вярващи, помнете благодатта на Аллах към вас, когато насреща ви настъпиха с войски, а Ние пратихме срещу им вятър и войски, които не видяхте. За вашите дела Аллах е зрящ.</span>
<span data-aaya="10">Когато настъпиха и отгоре, и отдолу срещу вас, и когато погледите се вцепениха и сърцата заседнаха в гърлото, и допуснахте за Аллах различни догадки,</span>
<span data-aaya="11">там вярващите бяха изпитани и разтърсени от силно сътресение.</span>
<span data-aaya="12">И лицемерите, и онези, в чиито сърца имаше болест, рекоха: “Аллах и Неговият Пратеник ни обещаха само измама.”</span>
<span data-aaya="13">И група от тях рече: “О, жители на Ясриб, [тук] няма място за вас, върнете се!” И част от тях помоли Пратеника за разрешение [да се върнат] казвайки: “Незащитени са ни домовете.” А не бяха те незащитени. Искаха само да избягат.</span>
<span data-aaya="14">И ако се нахлуе срещу тях от краищата [на града], и после бъдат подтикнати към бунт, несъмнено ще го направят. И само малко ще се забавят в това.</span>
<span data-aaya="15">И преди бяха дали обет на Аллах, че не ще обърнат гръб. За обета пред Аллах се търси отговорност.</span>
<span data-aaya="16">Кажи: “Не ще ви е от полза богатството, ако бягате от смъртта или убийството. И тогава ще бъдете оставени да се наслаждавате само за кратко.”</span>
<span data-aaya="17">Кажи: “Кой ще ви предпази от Аллах, ако Той пожелае вреда за вас или пожелае милост за вас?” И освен Аллах не ще намерят за себе си нито покровител, нито избавител.</span>
<span data-aaya="18">Аллах знае кои препятстват сред вас и кои казват на своите братя: “Хайде при нас!” Те встъпват в битката само за кратко -</span>
<span data-aaya="19">скъперници спрямо вас. И когато дойде страхът, ги виждаш да гледат към теб, въртейки очи като някой изпаднал в несвяст пред смъртта. А когато страхът си отиде, те ви нападат с остри слова, скъперници в добрината. Тези не вярват и Аллах провали делата им, а за Аллах това е лесно.</span>
<span data-aaya="20">Смятат, че съюзените племена не са си отишли, а ако съюзените племена дойдат, биха пожелали да са в пустинята сред бедуините и да питат за вести от вас. Но дори да бяха сред вас, щяха да се сражават само за кратко.</span>
<span data-aaya="21">Пратеника на Аллах е прекрасен образец за вас - за всеки, който се надява на Аллах и на Сетния ден, и често споменава Аллах.</span>
<span data-aaya="22">И когато вярващите видяха племената, рекоха: “Това е, което ни обещава Аллах, и Неговият Пратеник. Казва истината Аллах, и Неговият Пратеник.” И това им надбави само вяра и покорство.</span>
<span data-aaya="23">Сред вярващите има мъже, предани в своя обет към Аллах. Някои от тях загинаха в изпълнение на дълга си, а други още чакат. И с нищо на това не измениха,</span>
<span data-aaya="24">за да награди Аллах преданите за предаността им и да накаже лицемерите, ако пожелае, или да им приеме покаянието. Аллах е опрощаващ, милосърден.</span>
<span data-aaya="25">Аллах върна неверниците с тяхната ярост. Те не получиха никакво благо. Достатъчен бе Аллах за вярващите в сражението. Аллах е всесилен, всемогъщ.</span>
<span data-aaya="26">Онези от хората на Писанието, които подкрепяха [неверниците], Той  ги смъкна от техните крепости и хвърли в сърцата им ужаса. Една част вие убихте, а друга част пленихте.</span>
<span data-aaya="27">Той ви остави в наследство земята им, домовете, имотите и земя, на която още не сте стъпили. Аллах над всяко нещо има сила.</span>
<span data-aaya="28">О, Пророче, кажи на своите съпруги: “Ако сте пожелали земния живот и неговата украса, елате да ви дам [задължителната плата] и да ви освободя с добро!</span>
<span data-aaya="29">А ако сте пожелали Аллах и Неговия Пратеник, и Сетния дом, то Аллах е приготвил за благодетелните сред вас огромна награда.”</span>
<span data-aaya="30">О, жени на Пророка, която от вас извърши явно безсрамие, мъчението й ще бъде удвоено. А това за Аллах е лесно.</span>
<span data-aaya="31">А която от вас се покори на Аллах и на Неговия Пратеник, и върши праведни дела, ще й въздадем двойна отплата. И сме приготвили за нея щедро препитание.</span>
<span data-aaya="32">О, жени на Пророка, вие не сте като никоя друга от жените. Ако сте богобоязливи, не говорете с нежност, та да не закопнее онзи, в чието сърце има болест. И говорете, както подобава!</span>
<span data-aaya="33">И стойте в домовете си, и не се показвайте, както се показваха жените по времето на Невежеството, и отслужвайте молитвата, и давайте милостинята закат, и се покорявайте на Аллах и на Неговия Пратеник! Аллах иска да отмахне от вас всяка нечистота, о, хора от дома [на Пророка], и напълно да ви пречисти.</span>
<span data-aaya="34">И помнете онова от знаменията на Аллах и от мъдростта, което бива четено в домовете ви! Аллах е всепроникващ, сведущ.</span>
<span data-aaya="35">За мюсюлманите и мюсюлманките, вярващите мъже и вярващите жени, набожните мъже и набожните жени, искрените мъже и искрените жени, търпеливите мъже и търпеливите жени, смирените мъже и смирените жени, мъжете, раздаващи милостиня, и жените, раздаващи милостиня, говеещите мъже и говеещите жени, и целомъдрените мъже и целомъдрените жени, и мъжете, често споменаващи Аллах, и споменаващите жени - Аллах е приготвил за тях опрощение и огромна награда.</span>
<span data-aaya="36">И когато Аллах, и Неговият Пратеник, отсъди някакво дело, нито вярващ, нито вярваща имат право на избор в това дело. А който се противи на Аллах и на Неговия Пратеник, той вече е в явна заблуда.</span>
<span data-aaya="37">И ето, казваш на онзи, когото Аллах облагодетелства, и когото ти облагодетелства: “Задръж съпругата си при теб и бой се от Аллах!” И спотаи ти в душата си онова, което Аллах разкри, и се притесни от хората, а Аллах повече заслужава да се боиш от Него. И когато Зайд се раздели с тази жена, Ние те оженихме за нея, за да нямат вярващите притеснение [да се женят] със съпругите на осиновените си деца, след като те са се разделили с тях. Повелята на Аллах непременно се изпълнява.</span>
<span data-aaya="38">Няма за Пророка притеснение за онова, което Аллах му е наложил. Такъв бе обичаят на Аллах и спрямо отминалите преди [пророци] - повелята на Аллах е предопределена съдба -</span>
<span data-aaya="39">онези, които оповестяваха посланията на Аллах и се бояха от Него, и не се бояха от никого освен от Аллах. Достатъчен е Аллах да направи равносметка.</span>
<span data-aaya="40">Мухаммад не е баща на никого от вашите мъже, а е Пратеника на Аллах и последният от пророците. Аллах знае всяко нещо.</span>
<span data-aaya="41">О, вярващи, често споменавайте Аллах!</span>
<span data-aaya="42">И Го прославяйте сутрин и вечер!</span>
<span data-aaya="43">Той е, Който ви благославя, и Неговите ангели, за да ви изведе от тъмнините към светлината. Към вярващите Той е милосърден.</span>
<span data-aaya="44">Поздравът им в Деня, когато ще Го срещнат, е: “Мир!” За тях Той е приготвил щедра награда.</span>
<span data-aaya="45">О, Пророче, Ние те изпратихме като свидетел, благовестител и предупредител,</span>
<span data-aaya="46">и зовящ към Аллах с Неговото позволение, и като озаряващ светилник.</span>
<span data-aaya="47">Възрадвай вярващите, че за тях ще има голяма благодат от Аллах!</span>
<span data-aaya="48">И не следвай неверниците и лицемерите, и отмини обидите им, и се уповавай на Аллах! Достатъчен е Аллах за покровител.</span>
<span data-aaya="49">О, вярващи, ако се жените за вярващи жени, после им дадете развод, преди да сте ги докоснали, нямате към тях срок за изчакване. Възнаградете ги и ги освободете с добро!</span>
<span data-aaya="50">О, Пророче, разрешихме ти за съпруги онези, на които си дал задължителната плата, и владените от твоята десница сред пленничките, които Аллах ти е дарил, и дъщерите на чичовците ти, и дъщерите на лелите ти, и дъщерите на вуйчовците ти, и дъщерите на вуйните ти, които се преселиха с теб. И [без зестра ти е позволена] всяка вярваща жена, ако дари себе си на Пророка и Пророка пожелае да се ожени за нея - единствено за теб, а не за другите вярващи - знаем Ние какво им наложихме относно техните съпруги и онези, които десниците им владеят - за да няма притеснение за теб. Аллах е опрощаващ, милосърден.</span>
<span data-aaya="51">Ти можеш да отсрочиш която от тях пожелаеш и да приютиш при себе си която пожелаеш. И не е грях за теб да приемеш която поискаш от онези, на които си отказал. Това е най-подходящото да се радват и да не скърбят, и да са доволни всички от онова, което си им дал. Аллах знае всичко в сърцата ви. Аллах е всезнаещ, всеблаг.</span>
<span data-aaya="52">И не са ти разрешени отпосле други жени освен тези, нито да ги подменяш със съпруги, дори да те е възхитила тяхната красота, освен владените от десницата ти. Аллах всяко нещо наблюдава.</span>
<span data-aaya="53">О, вярващи, не влизайте в домовете на Пророка, за да ядете, освен ако ви бъде позволено, но без да изчаквате сготвянето му. А поканят ли ви, влезте и когато се нахраните, разотидете се, без да се заседявате в разговори! Това огорчава Пророка. Той се свени от вас, но Аллах не се свени от истината. И ако помолите жените му за някоя вещ, помолете ги иззад завеса! Това е най-чисто и за вашите сърца, и за техните сърца. И нямате право да огорчавате Пратеника на Аллах, нито да се жените някога за съпругите му след него! Това е огромно [прегрешение] пред Аллах.</span>
<span data-aaya="54">И да показвате нещо или да го скривате - Аллах всяко нещо знае.</span>
<span data-aaya="55">Няма грях за жените [да се показват без покривало] пред бащите им, синовете им, братята им, синовете на братята им, синовете на сестрите им, пред жените [вярващи] и пред владените от техните десници. О, жени, бойте се от Аллах! Аллах на всяко нещо е свидетел.</span>
<span data-aaya="56">Аллах и Неговите ангели благославят Пророка. О, вярващи, благославяйте го и вие, и го поздравявайте с почит!</span>
<span data-aaya="57">Които огорчават Аллах и Неговия Пратеник, Аллах ги проклина в земния живот и в отвъдния, и е приготвил за тях унизително мъчение.</span>
<span data-aaya="58">А които незаслужено огорчават вярващите мъже и жени, те се нагърбват с клевета и явен грях.</span>
<span data-aaya="59">О, Пророче, кажи на съпругите си и на дъщерите си, и на жените на вярващите, да спускат върху себе си покривалото [когато излизат]. Това е най-подходящото, за да бъдат разпознати и да не ги огорчават. Аллах е опрощаващ, милосърден.</span>
<span data-aaya="60">Ако лицемерите и онези, в чиито сърца има болест, и разпространителите на слухове в Медина не престанат, ще те подбудим срещу тях, после там само за кратко ще съжителстват с теб -</span>
<span data-aaya="61">прокълнати. Където и да бъдат намерени те, ще бъдат сграбчени и напълно изтребени.</span>
<span data-aaya="62">Такъв бе обичаят на Аллах и спрямо отминалите преди, и не ще откриеш ти промяна в обичая на Аллах.</span>
<span data-aaya="63">Хората те питат за Часа. Кажи: “Единствено Аллах знае за него.” И откъде да знаеш ти? Часът може да е скоро.</span>
<span data-aaya="64">Аллах прокле неверниците и приготви за тях Пламъци.</span>
<span data-aaya="65">Там ще пребивават вечно и не ще намерят нито покровител, нито избавител.</span>
<span data-aaya="66">В Деня, когато лицата им бъдат преобръщани в Огъня, ще рекат: “О, да се бяхме покорили на Аллах и да се бяхме покорили на Пратеника!”</span>
<span data-aaya="67">И ще рекат: “Господи наш, покорявахме се на своите управници и големци, а те ни отклониха от пътя.</span>
<span data-aaya="68">Господи наш, въздай им двойно от мъчението и ги прокълни с голямо проклятие!”</span>
<span data-aaya="69">О, вярващи, не бъдете като онези, които огорчаваха Муса! Но Аллах го оневини за онова, което говореха и бе почитан при Аллах.</span>
<span data-aaya="70">О, вярващи, бойте се от Аллах и изричайте правдиви слова!</span>
<span data-aaya="71">Тогава Той ще поправи делата ви и ще опрости греховете ви. Който се покорява на Аллах и на Неговия Пратеник, той постига велико избавление.</span>
<span data-aaya="72">Ние предложихме на небесата и на земята, и на планините отговорността, но те се възпротивиха да я носят и се уплашиха от нея. А човекът я понесе - той бе угнетител, невеж -</span>
<span data-aaya="73">за да накаже Аллах лицемерните мъже и жени, и съдружаващите мъже и жени, и да приеме Аллах покаянието на вярващите мъже и жени. Аллах е опрощаващ, милосърден.</span>
</section>
<section data-sura="34">
<span data-name>سُوۡرَةُ سَبَاٍ</span>
<span data-aaya="1">Слава на Аллах, Комуто принадлежи всичко на небесата и всичко на земята! Негова е славата и в отвъдния живот. Той е Премъдрия, Сведущия.</span>
<span data-aaya="2">Знае Той какво прониква в земята и какво излиза от нея, и какво се спуска от небето, и какво се издига към него. Той е Милосърдния, Опрощаващия.</span>
<span data-aaya="3">Неверниците казват: “Не ще настъпи никога за нас Часът!” Кажи: “Не, кълна се в своя Господ, непременно за вас ще настъпи, - в Знаещия неведомото, от Когото нищо не убягва, дори с тежест на прашинка, нито на небесата, нито на земята, нито по-малко от това, нито по-голямо, без да е в ясна книга, -</span>
<span data-aaya="4">за да възнагради онези, които вярват и вършат праведни дела. За тях има опрощение и щедро препитание.”</span>
<span data-aaya="5">А за онези, които се стараят да осуетят Нашите знамения, има унизително, болезнено мъчение.</span>
<span data-aaya="6">И дарените със знанието виждат, че онова, което ти бе низпослано от твоя Господ, е истината и води към пътя на Всемогъщия, Всеславния.</span>
<span data-aaya="7">И рекоха неверниците: “Да ви посочим ли човек, който ще ви съобщи, че след като напълно бъдете разпилени, ще бъдете отново сътворени?</span>
<span data-aaya="8">Той лъжа ли за Аллах измисля, или пък е луд?” Ала не, които не вярват в отвъдния живот, те са в мъчението и в дълбокото заблуждение.</span>
<span data-aaya="9">Нима не виждат онова над тях и онова под тях от небето и земята? Ако Ние пожелаем, ще накараме земята да ги погълне или ще спуснем върху тях отломки от небето. В това има знамение за всеки покайващ се раб.</span>
<span data-aaya="10">И отдадохме на Дауд предпочитание от Нас: “О, планини, и вие, птици, възславяйте заедно с него [Аллах]!” И размекнахме за него желязото.</span>
<span data-aaya="11">[И му рекохме]: “Направи широки ризници и ги оразмери! И вършете праведни дела! Зрящ съм Аз за вашите дела.”</span>
<span data-aaya="12">И на Сулайман - вятъра... Утринният му ход бе колкото месец [ход на другите], и вечерният - колкото месец. И разтопихме за него медта като извор. И джиновете [подчинихме] да работят пред него с позволението на неговия Господ. А който сред тях се отлъчеше от Нашата повеля, го карахме да вкуси от мъчението на Пламъците.</span>
<span data-aaya="13">Правеха за него те каквото пожелае - светилища и изваяния, и блюда, колкото басейни, и закрепени котли. О, роде на Дауд, служете [на Аллах] с признателност! Малцина от Моите раби са признателни.</span>
<span data-aaya="14">И когато отсъдихме да умре [Сулайман], нищо не им посочи, че е мъртъв, освен една земна твар, която гризеше тоягата му. И когато падна той, на джиновете се изясни, че ако са знаели неведомото, не биха търпели такова унизително мъчение.</span>
<span data-aaya="15">За народа на Саба имаше знамение в неговата земя - две градини, отдясно и отляво: “Яжте от препитанието на вашия Господ и Му бъдете признателни! Имате прекрасно място и опрощаващ Господ!”</span>
<span data-aaya="16">Но те се отвърнаха и изпратихме срещу тях пороя от бентовете, и заменихме техните градини с две градини, даващи горчиви плодове и тамариск, и съвсем малко бодливи храсти.</span>
<span data-aaya="17">С това ги наказахме за тяхното неверие. Нима наказваме други освен неблагодарните?</span>
<span data-aaya="18">А бяхме им устроили видни селища между тях и селищата, които Ние благословихме, и бяхме отмерили пътя между тях: “Движете се там нощем и денем в сигурност!”</span>
<span data-aaya="19">Но те рекоха: “Господи, увеличи разстоянията в нашите пътувания!” И угнетиха сами себе си. И ги сторихме предания. И напълно ги разпиляхме. В това има знамения за всеки многотърпелив, признателен.</span>
<span data-aaya="20">И така Иблис изпълни своите замисли спрямо тях, и те го последваха, освен една група от вярващите.</span>
<span data-aaya="21">А той нямаше власт над тях, освен за да узнаем кой вярва в отвъдния живот и кой се съмнява в него. Над всяко нещо твоят Господ е пазител.</span>
<span data-aaya="22">Кажи: “Призовете онези, за които твърдите, [че са богове] освен Аллах!” Те нищо не владеят, дори с тежест на прашинка, нито на небесата, нито на земята, и нямат съучастие там, и няма Той сред тях помощник.</span>
<span data-aaya="23">И не ще е от полза пред Него застъпничеството, освен комуто Той позволи. Щом бъде премахнат страхът от сърцата им, ще кажат: “Какво рече вашият Господ?” Ще кажат: “Истината! Той е Всевишния, Превеликия.”</span>
<span data-aaya="24">Кажи: “Кой ви дава препитание от небесата и от земята?” Кажи: “Аллах! Или ние сме на прав път, или в явна заблуда, или вие.”</span>
<span data-aaya="25">Кажи: “Нито вие ще бъдете питани за нашите прегрешения, нито ние ще бъдем питани за вашите деяния.”</span>
<span data-aaya="26">Кажи: “Ще ни събере нашият Господ, после ще отсъди справедливо между нас. Той е Отсъждащия, Всезнаещия.”</span>
<span data-aaya="27">Кажи: “Покажете ми онези, които приобщихте за съдружници към Него!” Никак! Наистина само Той е Аллах, Всемогъщия, Премъдрия.</span>
<span data-aaya="28">И те изпратихме Ние [о, Мухаммад] за всички хора само като благовестител и предупредител, ала повечето хора не знаят.</span>
<span data-aaya="29">И казват [неверниците]: “Кога [ще се сбъдне] това обещание, ако говорите истината?”</span>
<span data-aaya="30">Кажи: “Обещан ви е Ден, който дори с миг нито ще забавите, нито ще ускорите.”</span>
<span data-aaya="31">И рекоха неверниците: “Не ще повярваме нито в този Коран, нито в низпосланото преди него.” Но да би видял как угнетителите, изправени пред техния Господ, се обвиняват един друг! Онези, които са били слаби, казват на горделивите: “Ако не бяхте вие, непременно щяхме да сме вярващи.”</span>
<span data-aaya="32">А горделивите казват на слабите: “Нима ние ви отвърнахме от напътствието, след като дойде при вас? Не, вие бяхте престъпници.”</span>
<span data-aaya="33">И слабите казват на горделивите: “Не, лукавството ви бе денем и нощем, като ни повелявахте да не вярваме в Аллах и да сторваме Негови подобия.” И ще прикрият съжалението, щом видят мъчението. И ще окачим оковите на врата на неверниците. Нима ще бъдат наказани за друго освен за техните дела?</span>
<span data-aaya="34">И не изпратихме в никое селище предупредител, без живеещите там в охолство да рекат: “Не вярваме в онова, с което сте изпратени.”</span>
<span data-aaya="35">И казваха: “Ние сме с повече имот и деца, и не ще бъдем наказани.”</span>
<span data-aaya="36">Кажи: “Моят Господ увеличава препитанието комуто пожелае и Той го намалява. Ала повечето хора не знаят.”</span>
<span data-aaya="37">Нито вашите имоти, нито вашите деца ще ви приближат към Нас, а само онези, които вярват и вършат праведни дела. За тях ще има умножена награда за онова, което са вършели, и във Висините ще имат сигурност.</span>
<span data-aaya="38">А които се стараят Нашите знамения да обезсилят, тези в мъчението ще бъдат доведени.</span>
<span data-aaya="39">Кажи: “Моят Господ увеличава препитанието комуто пожелае от Своите раби, и Той го намалява за тях. И каквото нещо раздадете [за милостиня], Той го връща. Той е Най-добрият от даващите препитание.”</span>
<span data-aaya="40">В Деня, когато Той ще ги събере всички и ще рече на ангелите: “Тези ли са служили на вас?”,</span>
<span data-aaya="41">ще рекат: “Пречист си, Ти си нашият Покровител, а не те! Служеха на джиновете и повечето вярваха в тях.</span>
<span data-aaya="42">Днес никой от вас не ще бъде от полза за друг, нито във вреда.” И ще кажем на угнетителите: “Вкусете мъчението на Огъня, който взимахте за лъжа!”</span>
<span data-aaya="43">И когато им бъдат четени ясните Ни знамения, казват: “Това е само човек, искащ да ви възпре от онова, на което служеха бащите ви.” И казват: “Те са само лъжа-измислица.” И казват неверниците за истината, когато тя дойде при тях: “Това е само явна магия.”</span>
<span data-aaya="44">И не им дадохме преди теб писания, които да изучават, и не им изпратихме предупредител.</span>
<span data-aaya="45">И онези преди тях смятаха, че е лъжа, а тези не достигнаха и една десета от онова, което дадохме на онези, но и те смятаха за лъжци Моите пратеници. И какво бе Моето наказание!</span>
<span data-aaya="46">Кажи [о, Мухаммад]: “Аз ви наставлявам само едно - да застанете пред Аллах по двама или поотделно, да размислите дали е луд вашият другар. Той е само предупредител за вас преди сурово мъчение.”</span>
<span data-aaya="47">Кажи: “Не искам от вас отплата. Тя е за вас самите. Моята отплата е единствено от Аллах. Той на всяко нещо е свидетел.”</span>
<span data-aaya="48">Кажи: “Моят Господ поразява с истината, Той е Всезнаещия тайните.”</span>
<span data-aaya="49">Кажи: “Истината дойде, а лъжата нито може да начене, нито да възстанови.”</span>
<span data-aaya="50">Кажи: “Ако съм се заблудил, аз се заблуждавам само в своя вреда, а ако съм на правия път, то е от онова, което моят Господ ми разкрива. Той е всечуващ, близък.”</span>
<span data-aaya="51">И да би видял ти как ще се ужасят - как не ще могат да се изплъзнат, и как ще бъдат грабнати от близко място!</span>
<span data-aaya="52">И ще рекат: “Повярвахме!” Но как ще се доберат [до вярата] от толкова далечно място?</span>
<span data-aaya="53">А преди това отричаха и само предполагаха от далечно място.</span>
<span data-aaya="54">И бе поставена преграда между тях и желанието им [да повярват], както бе направено преди и с подобните на тях. Те бяха в дълбоко съмнение.</span>
</section>
<section data-sura="35">
<span data-name>سُوۡرَةُ فَاطِرٍ</span>
<span data-aaya="1">Слава на Аллах, Твореца на небесата и на земята, Който стори ангелите пратеници с по две, по три, по четири крила! Той надбавя в творението, каквото пожелае. Аллах над всяко нещо има сила.</span>
<span data-aaya="2">Никой не ще възпре милостта на Аллах, ако Той реши да я дари на хората, и каквото Той задържи, никой после не може да го пусне. Той е Всемогъщия, Премъдрия.</span>
<span data-aaya="3">О, хора, помнете благодатта на Аллах към вас! Има ли друг творец освен Аллах, който да ви дава препитание и от небето, и от земята? Няма друг бог освен Него! Как тогава бивате подлъгвани?</span>
<span data-aaya="4">И ако теб [о, Мухаммад] взимат за лъжец, то и други пратеници преди теб бяха взимани за лъжци. При Аллах ще бъдат върнати делата.</span>
<span data-aaya="5">О, хора, обещанието на Аллах е истинно. Никога да не ви подмамва земният живот и никога най-измамният да не ви подмами за Аллах!</span>
<span data-aaya="6">Сатаната е ваш враг. Затова го приемете като враг! Той призовава своите последователи, само за да станат обитатели на Пламъците.</span>
<span data-aaya="7">За неверниците има сурово мъчение, а за тези, които вярват и вършат праведни дела, има опрощение и голяма награда.</span>
<span data-aaya="8">А нима [получават същото] онези, на които са разкрасени лошите им деяния и им се струват хубави? Аллах оставя в заблуда когото пожелае и напътва когото пожелае. Затова не се погубвай от скръб по тях! Аллах знае какво правят.</span>
<span data-aaya="9">Аллах е, Който праща ветровете и те понасят облаци, и ги насочваме Ние към мъртва земя, и съживяваме с тях земята след нейната смърт. Така ще бъде и възкресението!</span>
<span data-aaya="10">Който търси мощта - на Аллах принадлежи цялата мощ. Към Него се възнася хубавото слово и праведното дело го въздига. А които замислят злини, за тях ще има сурово мъчение. И лукавството им ще пропадне.</span>
<span data-aaya="11">Аллах ви сътвори от пръст, после от частица сперма, после ви стори съпрузи. И никоя жена не забременява и не ражда без Неговото знание. И нито се дава дълголетие на дълголетник, нито се скъсява възрастта, без да е записано в книга. Това е лесно за Аллах.</span>
<span data-aaya="12">И не са еднакви двете води [на реките и на моретата] - едната е сладка, утолява жаждата, приятна е за пиене, а другата е солена, горчива, и от всяка ядете прясно месо, и [от солената] извличате украшения, които носите. И виждаш корабите там да порят вълните, за да търсите от Неговата благодат. И за да сте признателни!</span>
<span data-aaya="13">Той въвежда нощта в деня и въвежда деня в нощта, и Той подчини слънцето и луната - всяко да се движи до определен срок. Това е Аллах, вашият Господ. Негово е владението. А онези, които зовете освен Него, не владеят дори ципица от фурма.</span>
<span data-aaya="14">Призовете ли ги, те не чуват вашия зов, а дори да са чули, не ви откликват. И в Деня на възкресението те ще отрекат съдружаването им от вас. И няма никой сведущ [като Него], който да ви извести.</span>
<span data-aaya="15">О, хора, вие сте нуждаещите се от Аллах, а Аллах е Пребогатия, Всеславния.</span>
<span data-aaya="16">Ако пожелае, Той ще ви погуби и ще ви замени с ново творение.</span>
<span data-aaya="17">Това за Аллах не е трудно.</span>
<span data-aaya="18">Никой съгрешил не ще носи греха на друг. И ако някой натоварен с бреме призове, нищо от него не ще бъде облекчено, дори и от роднина. Ти ще можеш да убедиш само онези, които и в уединение се боят от своя Господ, и отслужват молитвата. А който се пречисти, единствено за себе си се пречиства. Към Аллах е завръщането.</span>
<span data-aaya="19">Не са равни слепият и зрящият,</span>
<span data-aaya="20">нито тъмнините и светлината,</span>
<span data-aaya="21">нито сянката и зноят.</span>
<span data-aaya="22">И не са равни живите и мъртвите. Аллах прави чуващ когото пожелае. Но ти не можеш да направиш онези, които са в гробовете, да чуят.</span>
<span data-aaya="23">Ти си само предупредител.</span>
<span data-aaya="24">Ние те изпратихме с истината като благовестител и предупредител. И нямаше общност, сред която да не е минал предупредител.</span>
<span data-aaya="25">И ако теб [о, Мухаммад] взимат за лъжец, то и онези преди тях взимаха за лъжци техните пратеници, които им донасяха ясните знаци, писанията и озаряващото Писание.</span>
<span data-aaya="26">После Аз сграбчвах онези, които не повярваха. И какво бе Моето наказание!</span>
<span data-aaya="27">Нима не виждаш, че Аллах изсипва вода от небето! Чрез нея вадим плодове с различни цветове и [прокарваме] сред планините пътища: бели и червени, с различни цветове, и гарвановочерни.</span>
<span data-aaya="28">И [сътворяваме] също хората, животните и добитъка с различни цветове. Боят се от Аллах само знаещите сред Неговите раби. Аллах е всемогъщ, опрощаващ.</span>
<span data-aaya="29">Онези, които четат Книгата на Аллах и отслужват молитвата, и дават скрито и явно от онова, което им дарихме, наистина се надяват на търговия, която не ще пропадне,</span>
<span data-aaya="30">защото Той ще им изплати напълно техните награди и ще им надбави от Своята благодат. Той е опрощаващ, признателен.</span>
<span data-aaya="31">Книгата, която Ние ти разкрихме, тя е истината, потвърждаваща онези [Писания], които са преди нея. За Своите раби Аллах е сведущ, всезрящ.</span>
<span data-aaya="32">После оставихме Книгата в наследство на онези, които Ние избрахме сред Нашите раби. Някои от тях сами угнетяват себе си, други са умерени, а трети изпреварват в добрините с позволението на Аллах. Това е великата благодат.</span>
<span data-aaya="33">В градините на Адн ще влязат с украшения - гривни от злато и бисери, и дрехата им там ще е коприна.</span>
<span data-aaya="34">И ще кажат: “Слава на Аллах, Който премахна от нас скръбта! Нашият Господ е опрощаващ, признателен.</span>
<span data-aaya="35">Със своята благодат Той ни настани в Дома на вечното пребивание. Не ни засяга тук трудност, нито ни засяга тук умора.”</span>
<span data-aaya="36">А за неверниците е Огънят на Ада. Там не ще им бъде съдено да умрат, нито ще им бъде смекчено мъчението. Така Ние наказваме всеки неверник.</span>
<span data-aaya="37">И ще крещят там за помощ: “Господи наш, изведи ни, за да правим добро, а не онова, което сме правили!” А нима не ви дадохме достатъчно дълъг живот, за да се поучи през него, който иска да се поучи! И предупредителят дойде при вас. Затова вкусете [мъчението]! За угнетителите няма закрилник.</span>
<span data-aaya="38">Аллах знае неведомото на небесата и на земята. Той знае съкровеното в сърцата.</span>
<span data-aaya="39">Той е, Който ви стори наместници на земята. А който не вярва, неверието му е в негова вреда. Неверието на неверниците само увеличава омерзението у техния Господ. Неверието на неверниците само увеличава тяхната загуба.</span>
<span data-aaya="40">Кажи: “Виждате ли онези, които съдружавате и зовете вместо Аллах? Посочете ми какво са сътворили на земята!” Или имат дял на небесата? Или им дадохме писание, та от него имат ясен довод? Не, угнетителите си обещават един другиму само измама.</span>
<span data-aaya="41">Аллах държи небесата и земята да не се разрушат, а ако се рушат, никой не може да ги държи освен Него. Той е всеблаг, опрощаващ.</span>
<span data-aaya="42">И се вричаха в Аллах с най-усърдните си клетви, че ако дойде при тях предупредител, непременно ще следват неговото напътствие повече от всяка друга общност. А когато дойде при тях [Мухаммад като] предупредител, това само увеличи тяхното отвращение,</span>
<span data-aaya="43">от надменност на земята и лукавство в злината. Но злото лукавство поразява само онези, които го кроят. И нима чакат друго освен обичая спрямо предците? И не ще откриеш ти промяна в обичая на Аллах, и не ще откриеш отклоняване в обичая на Аллах.</span>
<span data-aaya="44">И не ходят ли по земята, за да видят какъв бе краят на онези преди тях? А те бяха по-силни от тях. Нищо не възпира Аллах нито на небесата, нито на земята. Той е всезнаещ, всеможещ.</span>
<span data-aaya="45">И ако Аллах наказваше хората за онова, което са заслужили, Той не би оставил на земята дори една твар. Ала Той ги забавя за определен срок. И  щом срокът им дойде, Аллах и тогава ще е всезрящ за Своите раби.</span>
</section>
<section data-sura="36">
<span data-name>سُوۡرَةُ يٰسٓ</span>
<span data-aaya="1">Йа. Син.</span>
<span data-aaya="2">Кълна се в мъдрия Коран!</span>
<span data-aaya="3">[О, Мухаммад] ти наистина си от пратениците</span>
<span data-aaya="4">по правия път -</span>
<span data-aaya="5">низпослан от Всемогъщия, Милосърдния,</span>
<span data-aaya="6">за да предупредиш хора, чиито бащи не бяха предупредени, затова са нехайни.</span>
<span data-aaya="7">Сбъдна се словото за повечето от тях - те не са вярващи,</span>
<span data-aaya="8">и сложихме на врата им окови до брадата, и са държани с вдигната глава.</span>
<span data-aaya="9">И сложихме пред тях ограда, и зад тях - ограда, и ги затулихме, та не виждат.</span>
<span data-aaya="10">И е все едно дали ги предупреждаваш или не ги предупреждаваш, те не вярват.</span>
<span data-aaya="11">Ти убеждаваш само онзи, който следва Напомнянето и в уединение се страхува от Всемилостивия. Благовествай го за опрощение и щедра награда!</span>
<span data-aaya="12">Ние съживяваме мъртвите. И записваме какво са направили отнапред, и следите им подир тях, и отбелязваме всичко в ясна книга.</span>
<span data-aaya="13">И им дай пример с жителите на селището, при което дойдоха пратениците!</span>
<span data-aaya="14">Изпратихме им двама, а те ги взеха за лъжци. Тогава ги подкрепихме с трети и рекоха: “Наистина сме изпратени при вас.”</span>
<span data-aaya="15">Рекоха: “Вие сте само хора като нас. Всемилостивия не е низпослал нищо. Вие само лъжете.”</span>
<span data-aaya="16">Рекоха [пратениците]: “Нашият Господ знае, че наистина сме изпратени при вас.</span>
<span data-aaya="17">Наш дълг е само ясното послание.”</span>
<span data-aaya="18">Рекоха: “Предчувстваме злочестие от вас. Ако не престанете, ще ви пребием с камъни и ще ви сполети от нас болезнено мъчение.”</span>
<span data-aaya="19">Рекоха: “Злочестието ви е от самите вас. Нима да ви се напомня [е злочестие]? Вие сте престъпващи хора.”</span>
<span data-aaya="20">И дойде мъж от другия край на града - устремен. Рече: “О, народе мой, последвайте пратениците!</span>
<span data-aaya="21">Последвайте онези, които не търсят отплата от вас и са на правия път!</span>
<span data-aaya="22">И защо да не служа на Онзи, Който ме е сътворил и при Когото ще бъдете върнати?</span>
<span data-aaya="23">Нима ще приема други богове, а не Него? Ако Всемилостивия поиска да ме сполети беда, тяхното застъпничество не ще ме избави от нищо и не ще ме спасят.</span>
<span data-aaya="24">Тогава ще съм в явна заблуда.</span>
<span data-aaya="25">Аз повярвах във вашия Господ [о, пратеници], чуйте ме!”</span>
<span data-aaya="26">Речено му бе: “Влез в Рая!” Рече: “Ах, да знаеше моят народ</span>
<span data-aaya="27">как ме опрости моят Господ и ме стори от удостоените!”</span>
<span data-aaya="28">И не изпратихме срещу народа му след него войнство от небето. Нямаше [нужда] да изпратим.</span>
<span data-aaya="29">Бе само един Вик и ето ги - изпепелени!</span>
<span data-aaya="30">О, горко на рабите! Не идва при тях пратеник, без да се подиграят с него.</span>
<span data-aaya="31">Не виждат ли колко поколения преди тях погубихме? Те не ще се завърнат при тях.</span>
<span data-aaya="32">А всички при Нас ще бъдат доведени.</span>
<span data-aaya="33">И мъртвата земя е знамение за тях. Ние я съживяваме и изваждаме от нея зърно, от което ядат.</span>
<span data-aaya="34">И създаваме там градини с палми и грозде, и сторваме там да бликнат извори,</span>
<span data-aaya="35">за да ядат от техните плодове и от онова, което със своите ръце придобиват. Не ще ли бъдат признателни?</span>
<span data-aaya="36">Пречист е Онзи, Който сътвори  по двойки всичко от онова, което земята ражда, и от тях самите, и от онова, което не знаят!</span>
<span data-aaya="37">И нощта е знамение за тях. Ние отделяме от нея деня и ето ги - в мрак!</span>
<span data-aaya="38">И слънцето е устремено към своето местопребивание. Така е отредил Всемогъщия, Всезнаещия.</span>
<span data-aaya="39">И на луната отредихме фази, докато заприлича на изсъхнала палмова клонка.</span>
<span data-aaya="40">Нито слънцето може да настигне луната, нито нощта да изпревари деня. Всички по своя орбита плават.</span>
<span data-aaya="41">И знамение за тях е, че пренесохме бащите им [с Нух] в натоварения Ковчег.</span>
<span data-aaya="42">И създадохме за тях негови подобия, на които се возят.</span>
<span data-aaya="43">И ако пожелаем, ще ги издавим и нито ще имат избавител, нито ще бъдат спасени,</span>
<span data-aaya="44">освен по милост от Нас и за временна наслада.</span>
<span data-aaya="45">И когато им се рече: “Бойте се от онова, което е било преди вас и от онова, което ще бъде след вас [в Съдния ден], за да бъдете помилвани!”,</span>
<span data-aaya="46">и всякога, щом дойде при тях знамение от знаменията на техния Господ, те се отдръпват.</span>
<span data-aaya="47">И когато им се рече: “Раздавайте от онова, което Аллах ви е дал!”, неверниците казват на вярващите: “Нима да храним онзи, когото, ако Аллах пожелае, би го нахранил? Вие сте в явна заблуда.”</span>
<span data-aaya="48">И казват: “Кога [ще се сбъдне] това обещание, ако говорите истината?”</span>
<span data-aaya="49">Очаква ги само един Вик, който ще ги сграбчи, както спорят.</span>
<span data-aaya="50">И не ще съумеят нито да се разпоредят, нито при семействата си да се завърнат.</span>
<span data-aaya="51">И ще се протръби с Рога, и ето ги - от гробовете към своя Господ се втурват!</span>
<span data-aaya="52">Ще рекат: “О, горко ни! Кой ни възкреси от нашите гробове?” [Ще им се каже:] “Това е, което Всемилостивия обеща, и пратениците говореха истината.”</span>
<span data-aaya="53">Ще е само един Вик и ето ги - всички при Нас доведени!</span>
<span data-aaya="54">Днес никой не ще бъде угнетен с нищо и ще ви се въздаде само за онова, което сте вършили.</span>
<span data-aaya="55">Обитателите на Рая Днес ще са заети с наслади.</span>
<span data-aaya="56">Те и съпругите им ще са на сянка, облегнати на престоли.</span>
<span data-aaya="57">Там ще имат плодове и ще имат, каквото пожелаят.</span>
<span data-aaya="58">[И ще им се каже:] “Мир!” - Слово от милосърдния Господ.</span>
<span data-aaya="59">Отделете се Днес, о, престъпници!</span>
<span data-aaya="60">Не ви ли повелих, о, синове на Адам, да не служите на сатаната? Той е ваш явен враг.</span>
<span data-aaya="61">А на Мен да служите! Това е правият път.</span>
<span data-aaya="62">Заблуди той много народи сред вас. Не сте ли проумели?</span>
<span data-aaya="63">Това е Адът, който ви бе обещан.</span>
<span data-aaya="64">Горете Днес в него, защото бяхте неверници!</span>
<span data-aaya="65">Днес ще запечатаме устата им и ще Ни говорят ръцете им, и ще свидетелстват краката им какво са придобили.</span>
<span data-aaya="66">И ако пожелаехме, щяхме да ги ослепим и щяха да се блъскат по пътя. Как тогава биха виждали?</span>
<span data-aaya="67">И ако пожелаехме, на място щяхме да променим вида им и нямаше да могат нито да вървят напред, нито да се връщат.</span>
<span data-aaya="68">И на когото дадем дълголетие, преобръщаме неговата природа. Нима не проумяват?</span>
<span data-aaya="69">[Мухаммад] нито го научихме на поезия, нито му подобава. Това [на което го научихме] е само напомняне и ясен Коран,</span>
<span data-aaya="70">за да предупреди онзи, който е жив, и да се сбъдне Словото спрямо неверниците.</span>
<span data-aaya="71">Нима не виждат, че измежду онова, което Ние сътворихме за тях, създадохме добитък, а те го владеят?</span>
<span data-aaya="72">И им го подчинихме - от него са ездитните им животни и от него ядат.</span>
<span data-aaya="73">И от него имат други облаги, и за пиене. Не ще ли бъдат признателни?</span>
<span data-aaya="74">И вместо Аллах приеха други богове, за да им се помогне.</span>
<span data-aaya="75">Не могат те да им помогнат и срещу тях ще бъдат войнство, което ще бъде доведено [в Съдния ден].</span>
<span data-aaya="76">И да не те наскърбяват словата им! Ние най-добре знаем какво спотайват и какво разкриват.</span>
<span data-aaya="77">Не вижда ли човекът, че Ние го сътворихме от частица сперма? А ето го - явен противник!</span>
<span data-aaya="78">И дава той пример на Нас, а своето сътворяване забравя. И казва: “Кой ще съживи костите, след като станат на пръст?”</span>
<span data-aaya="79">Кажи: “Ще ги съживи Онзи, Който ги сътвори първия път. Той знае всичко как се сътворява.</span>
<span data-aaya="80">Онзи, Който стори за вас огън от зеленото дърво и ето ви - от него палите!”</span>
<span data-aaya="81">А нима Онзи, Който сътвори небесата и земята, не е способен да сътвори подобни [хора]? Да! Той е Всетворящия, Всезнаещия.</span>
<span data-aaya="82">Повелята Му, когато желае нещо, е само да му каже: “Бъди!” И то става.</span>
<span data-aaya="83">Пречист е Онзи, в Чиито Ръце е владението на всяко нещо и при Когото ще бъдете върнати!</span>
</section>
<section data-sura="37">
<span data-name>سُوۡرَةُ الصَّافَّاتِ</span>
<span data-aaya="1">Кълна се в строените в редици</span>
<span data-aaya="2">и в гонещите с решимост,</span>
<span data-aaya="3">и в четящите Напомнянето [ангели]</span>
<span data-aaya="4">вашият Бог е единственият -</span>
<span data-aaya="5">Господът на небесата и на земята, и на всичко между тях, и Господът на изгревите.</span>
<span data-aaya="6">Украсихме Ние най-ниското небе с украса от звезди</span>
<span data-aaya="7">и го опазваме от всички непокорни сатани,</span>
<span data-aaya="8">за да не могат да чуят нищо от върховните небеса, и са замеряни от всички страни</span>
<span data-aaya="9">за пропъждане, и за тях има постоянно мъчение,</span>
<span data-aaya="10">освен който долови слово [от ангелите] и тогава го последва изгарящ пламък.</span>
<span data-aaya="11">И ги попитай [неверниците] какво мислят - те ли са по-трудни за сътворяване, или другите, които сътворихме! Тях сътворихме от лепнеща глина.</span>
<span data-aaya="12">Да, ти се удиви, а те се подиграват.</span>
<span data-aaya="13">И когато ги поучават, те не се поучават.</span>
<span data-aaya="14">И когато видят знамение, те се присмиват.</span>
<span data-aaya="15">И казват: “Това е само явна магия.</span>
<span data-aaya="16">Нима като умрем и станем пръст и кости, нима наистина ще бъдем възкресени?</span>
<span data-aaya="17">А нима и древните ни предци?”</span>
<span data-aaya="18">Кажи: “Да! И ще бъдете унизени.”</span>
<span data-aaya="19">То ще е само един Вик и ето ги - проглеждат!</span>
<span data-aaya="20">И ще кажат: “О, горко ни! Това е Съдният ден.”</span>
<span data-aaya="21">Това е Денят на разграничението, който вие отричахте.</span>
<span data-aaya="22">[Аллах ще повели на ангелите:] “Съберете онези, които угнетяваха, техните спътници и онова, на което са служили</span>
<span data-aaya="23">вместо на Аллах, и ги подкарайте по пътя към Ада!</span>
<span data-aaya="24">И ги задръжте!” Те непременно ще бъдат питани:</span>
<span data-aaya="25">“Какво ви е, та не си помагате един другиму?”</span>
<span data-aaya="26">Да, в този Ден ще са покорни.</span>
<span data-aaya="27">Ще се обръщат един към друг и взаимно ще се обвиняват.</span>
<span data-aaya="28">И ще кажат [на съдружаваните от тях]: “Вие ни се представяхте като праведни.”</span>
<span data-aaya="29">Ще кажат [съдружаваните]: “Не, вие не вярвахте.</span>
<span data-aaya="30">А ние нямахме власт над вас. Да, вие бяхте престъпващи хора.</span>
<span data-aaya="31">И се изпълни спрямо нас Словото на нашия Господ. И наистина ще вкусим [мъчението].</span>
<span data-aaya="32">И ви заблудихме, и ние самите бяхме заблудени.”</span>
<span data-aaya="33">В този Ден ще бъдат съучастници в мъчението.</span>
<span data-aaya="34">Да, така Ние постъпваме с престъпниците.</span>
<span data-aaya="35">Когато им се рече: “Няма друг бог освен Аллах!”, те се възгордяваха.</span>
<span data-aaya="36">И казваха: “Нима ще изоставим боговете си заради един луд поет?”</span>
<span data-aaya="37">Да, той донесе истината и потвърди пратениците.</span>
<span data-aaya="38">Непременно ще вкусите болезненото мъчение -</span>
<span data-aaya="39">ще ви се въздаде само за онова, което сте вършили.</span>
<span data-aaya="40">Но не и за преданите раби на Аллах.</span>
<span data-aaya="41">За тях ще има знайно препитание -</span>
<span data-aaya="42">плодове. И ще са удостоени</span>
<span data-aaya="43">в Градините на блаженството,</span>
<span data-aaya="44">на престоли един срещу друг.</span>
<span data-aaya="45">Ще им поднасят чаши от извор</span>
<span data-aaya="46">кристален, приятен за пиещите.</span>
<span data-aaya="47">От него нито боли глава, нито се опияняват.</span>
<span data-aaya="48">При тях ще има жени с целомъдрен поглед, с прелестни очи,</span>
<span data-aaya="49">сякаш са скрити бисери.</span>
<span data-aaya="50">Ще се обръщат един към друг и взаимно ще се разпитват.</span>
<span data-aaya="51">Ще рече един от тях: “Аз имах приятел,</span>
<span data-aaya="52">който казваше: “Нима наистина си от повярвалите?</span>
<span data-aaya="53">Нима като умрем и станем пръст и кости, нима наистина ще има за нас възмездие?”</span>
<span data-aaya="54">Рече: “Ще надзърнете ли?”</span>
<span data-aaya="55">И надзърна, и го видя в средата на Ада.</span>
<span data-aaya="56">Рече: “Кълна се в Аллах, ти едва не ме погуби.</span>
<span data-aaya="57">И ако не бе благодатта на моя Господ, щях да съм доведен [с теб].</span>
<span data-aaya="58">А нали ние [вярващите] не ще умрем</span>
<span data-aaya="59">освен първата ни смърт, и не ще бъдем наказани?”</span>
<span data-aaya="60">Това е великото спасение.</span>
<span data-aaya="61">За такова дейните да действат!</span>
<span data-aaya="62">Дали това е по-добро за пребивание, или при дървото Зокум?</span>
<span data-aaya="63">Сторихме го изпитание за угнетителите.</span>
<span data-aaya="64">То е дърво, изникващо от дъното на Ада.</span>
<span data-aaya="65">Плодовете му са като главите на сатаните.</span>
<span data-aaya="66">А те от него ще ядат и ще си пълнят стомасите.</span>
<span data-aaya="67">После към това ще им се примесва питие от вряща вода.</span>
<span data-aaya="68">После тяхното завръщане е към Ада.</span>
<span data-aaya="69">Те завариха бащите си заблудени</span>
<span data-aaya="70">и въпреки това се впуснаха по техните следи.</span>
<span data-aaya="71">А преди тях повечето от древните бяха в заблуда.</span>
<span data-aaya="72">И изпращахме сред тях предупредители.</span>
<span data-aaya="73">И виж какъв бе краят на предупреждаваните,</span>
<span data-aaya="74">но не и за преданите раби на Аллах!</span>
<span data-aaya="75">И Нух Ни призова. И как прекрасно откликваме!</span>
<span data-aaya="76">И спасихме него и семейството му от огромното бедствие.</span>
<span data-aaya="77">И сторихме неговите потомци да просъществуват.</span>
<span data-aaya="78">И оставихме за него спомен сред сетните.</span>
<span data-aaya="79">Мир за Нух сред народите!</span>
<span data-aaya="80">Така награждаваме Ние благодетелните.</span>
<span data-aaya="81">Той бе един от Нашите вярващи раби.</span>
<span data-aaya="82">После издавихме другите.</span>
<span data-aaya="83">И сред неговите последователи бе Ибрахим.</span>
<span data-aaya="84">Как се яви пред своя Господ с чисто сърце.</span>
<span data-aaya="85">Рече той на своя баща и на своя народ: “На какво служите?</span>
<span data-aaya="86">Нима искате лъжливи богове вместо Аллах?</span>
<span data-aaya="87">И какво мислите за Господа на световете?”</span>
<span data-aaya="88">И отправи поглед към звездите.</span>
<span data-aaya="89">И рече: “Аз съм болен.”</span>
<span data-aaya="90">А те му обърнаха гръб и си отидоха.</span>
<span data-aaya="91">И се прокрадна при боговете им, и рече: “Няма ли да похапнете?</span>
<span data-aaya="92">Какво ви е, та не говорите?”</span>
<span data-aaya="93">И се наведе над тях, и ги удари с десница.</span>
<span data-aaya="94">[И щом видяха боговете си потрошени,] отидоха при него забързани.</span>
<span data-aaya="95">Рече: “Нима служите на онова, което вие сте издялали?</span>
<span data-aaya="96">А Аллах е сътворил и вас, и онова, което правите.”</span>
<span data-aaya="97">Рекоха: “Издигнете за него клада и го хвърлете в пламъците!”</span>
<span data-aaya="98">Замислиха коварство спрямо него, но Ние сторихме те да са унизените.</span>
<span data-aaya="99">И рече [Ибрахим]: “Отивам при моя Господ. Той ще ме напъти.</span>
<span data-aaya="100">Господи мой, дари ме с праведни потомци!”</span>
<span data-aaya="101">И го благовестихме за смирен син.</span>
<span data-aaya="102">И когато порасна, и започна да ходи с него, той рече: “О, синко мой, сънувах, че трябва да те заколя. Какво ще кажеш?” Рече: “О, татко мой, прави, каквото ти е повелено! Ще откриеш, ако Аллах е пожелал, че съм от търпеливите.”</span>
<span data-aaya="103">И когато двамата се подчиниха, и той го положи по лице,</span>
<span data-aaya="104">Ние му извикахме: “О, Ибрахим,</span>
<span data-aaya="105">ти изпълни съня.” Така награждаваме Ние благодетелните.</span>
<span data-aaya="106">Това е явното изпитание.</span>
<span data-aaya="107">И за него дадохме в замяна голямо жертвено животно.</span>
<span data-aaya="108">И оставихме за него спомен сред сетните.</span>
<span data-aaya="109">Мир за Ибрахим!</span>
<span data-aaya="110">Така награждаваме Ние благодетелните.</span>
<span data-aaya="111">Той бе от Нашите вярващи раби.</span>
<span data-aaya="112">И го възрадвахме за Исхак - пророк от праведниците.</span>
<span data-aaya="113">И благословихме него и Исхак. А сред техните потомци имаше и благодетелни, и явни угнетители на себе си.</span>
<span data-aaya="114">И въздарихме Муса и Харун [с пророчеството].</span>
<span data-aaya="115">И спасихме и тях, и народа им от огромното бедствие.</span>
<span data-aaya="116">И им помогнахме, и те бяха победителите.</span>
<span data-aaya="117">И дадохме на двамата разясняващото Писание.</span>
<span data-aaya="118">И ги насочихме по правия път.</span>
<span data-aaya="119">И оставихме за тях спомен сред сетните.</span>
<span data-aaya="120">Мир за Муса и Харун!</span>
<span data-aaya="121">Така награждаваме Ние благодетелните.</span>
<span data-aaya="122">Двамата бяха от Нашите вярващи раби.</span>
<span data-aaya="123">И Илйас бе от пратениците.</span>
<span data-aaya="124">Рече той на своя народ: “Не се ли боите?</span>
<span data-aaya="125">Нима призовавате Баал, а изоставяте Най-прекрасния Творец -</span>
<span data-aaya="126">Аллах, вашия Господ и Господа на древните ви предци?”</span>
<span data-aaya="127">Но го взеха за лъжец и затова те ще бъдат доведени [в Ада],</span>
<span data-aaya="128">но не и преданите раби на Аллах.</span>
<span data-aaya="129">И оставихме за него спомен сред сетните.</span>
<span data-aaya="130">Мир за рода на Иляс!</span>
<span data-aaya="131">Така награждаваме Ние благодетелните.</span>
<span data-aaya="132">Той бе от Нашите вярващи раби.</span>
<span data-aaya="133">И Лут бе от пратениците.</span>
<span data-aaya="134">Спасихме него и семейството му - всички</span>
<span data-aaya="135">освен [жена му -] една старица, която бе сред оставащите.</span>
<span data-aaya="136">После изтребихме другите.</span>
<span data-aaya="137">А вие минавате покрай тях сутрин</span>
<span data-aaya="138">и вечер. Не ще ли проумеете?</span>
<span data-aaya="139">И Юнус бе от пратениците.</span>
<span data-aaya="140">Избяга той на натоварен кораб.</span>
<span data-aaya="141">И жребий хвърлиха, и той бе от губещите.</span>
<span data-aaya="142">И го глътна китът, и заслужи порицание.</span>
<span data-aaya="143">И ако не бе от възхваляващите,</span>
<span data-aaya="144">щеше да прекара в корема му до Деня, когато ще бъдат те възкресени.</span>
<span data-aaya="145">Но го изхвърлихме изтощен на голия бряг.</span>
<span data-aaya="146">И сторихме над него да израсте дърво [с широки листа] като тиква.</span>
<span data-aaya="147">И го изпратихме при сто хиляди души, дори повече.</span>
<span data-aaya="148">И повярваха те, и ги оставихме да се наслаждават до време.</span>
<span data-aaya="149">И ги питай [о, Мухаммад] какво мислят - нима за твоя Господ са дъщерите, а за тях - синовете?</span>
<span data-aaya="150">Или Ние в тяхно присъствие сътворихме ангелите от женски пол?</span>
<span data-aaya="151">Ала не! Те изричат своя измислица:</span>
<span data-aaya="152">“Аллах роди.” Те наистина са лъжци.</span>
<span data-aaya="153">Нима Той предпочете дъщерите пред синовете?</span>
<span data-aaya="154">Какво ви е, та така отсъждате?</span>
<span data-aaya="155">Не ще ли се поучите?</span>
<span data-aaya="156">Или имате явен довод?</span>
<span data-aaya="157">Тогава донесете вашето писание, ако говорите истината!</span>
<span data-aaya="158">И измислиха родство между Него и джиновете. А джиновете знаят, че ще бъдат доведени [за равносметка].</span>
<span data-aaya="159">Пречист е Аллах от онова, което Му приписват тези,</span>
<span data-aaya="160">но не и преданите раби на Аллах!</span>
<span data-aaya="161">И вие [о, неверници], и онова, на което служите,</span>
<span data-aaya="162">никого не можете да изкусите срещу Него</span>
<span data-aaya="163">освен онези, които ще горят в Ада.</span>
<span data-aaya="164">[Ангелите казват:] “Всеки от нас има свое определено място.</span>
<span data-aaya="165">Наистина ние сме строените в редици</span>
<span data-aaya="166">и ние сме прославящите.”</span>
<span data-aaya="167">И [преди теб, о, Мухаммад, неверниците] казваха:</span>
<span data-aaya="168">“Ако имахме и ние писание като предците,</span>
<span data-aaya="169">щяхме да сме предани раби на Аллах.”</span>
<span data-aaya="170">[А когато дойде при тях,] не повярваха в него, но ще узнаят.</span>
<span data-aaya="171">Още преди казахме на нашите раби-пратеници,</span>
<span data-aaya="172">че именно те ще са подкрепените</span>
<span data-aaya="173">и че именно Нашето войнство ще победи.</span>
<span data-aaya="174">И се отвърни от тях за определен срок!</span>
<span data-aaya="175">И ги наблюдавай, скоро и те ще видят!</span>
<span data-aaya="176">Нима за Нашето мъчение бързат?</span>
<span data-aaya="177">Ала спусне ли се то над домовете им, ще е лош денят за увещаваните.</span>
<span data-aaya="178">И се отвърни от тях за определен срок!</span>
<span data-aaya="179">И ги наблюдавай, скоро и те ще видят!</span>
<span data-aaya="180">Пречист е твоят Господ, Господът на мощта, от онова, което Му приписват!</span>
<span data-aaya="181">Мир за пратениците!</span>
<span data-aaya="182">И слава на Аллах, Господа на световете!</span>
</section>
<section data-sura="38">
<span data-name>سُوۡرَةُ صٓ</span>
<span data-aaya="1">Сад. Кълна се в Корана, носещ напомняне!</span>
<span data-aaya="2">Ала неверниците тънат в надменност и противене.</span>
<span data-aaya="3">Колко поколения погубихме преди тях! И стенеха те, но вече не бе време за спасение.</span>
<span data-aaya="4">И се удивиха, че им е дошъл предупредител измежду тях. И рекоха неверниците: “Този е магьосник-измамник.</span>
<span data-aaya="5">Нима превърна той боговете в един бог? Това наистина е нещо изумително.”</span>
<span data-aaya="6">И си тръгнаха знатните от тях: “Вървете и отстоявайте вашите богове! Именно това се възнамерява.</span>
<span data-aaya="7">Не сме чували за това в последната религия. То е само измислица.</span>
<span data-aaya="8">Нима на него измежду нас е низпослано Напомнянето?” Да, съмняват се в Моето Напомняне. Но те все още не са вкусили Моето мъчение.</span>
<span data-aaya="9">И нима при тях са съкровищниците с милостта на твоя Господ - Всемогъщия, Даряващия?</span>
<span data-aaya="10">Или е тяхно владението на небесата и на земята, и на всичко между тях? Тогава да се възкачат по пътищата към небесата!</span>
<span data-aaya="11">Те са някакво там разгромено войнство от съюзници.</span>
<span data-aaya="12">Преди тях отричаха и народът на Нух, и адитите, и Фараонът - владетелят на войските,</span>
<span data-aaya="13">и народът на Лут, и самудяните, и обитателите на Горичката. Те бяха съюзени.</span>
<span data-aaya="14">Всеки отричаше пратениците и затова се изпълни Моето наказание.</span>
<span data-aaya="15">И тези ги очаква само един Вик, за който няма отсрочка.</span>
<span data-aaya="16">И казват: “Господи, ускори нашия дял преди Деня на равносметката!”</span>
<span data-aaya="17">[О, Мухаммад] търпи онова, което изричат! И си спомни за нашия раб Дауд - притежателя на силата! Той винаги се обръщаше към Нас.</span>
<span data-aaya="18">Накарахме Ние планините да прославят с него вечер и в зори.</span>
<span data-aaya="19">И птиците насъбрани - всички му се подчиниха.</span>
<span data-aaya="20">И укрепихме неговото царство, и му дадохме мъдростта, и точното отсъждане.</span>
<span data-aaya="21">А стигна ли до теб вестта за спорещите, когато се покатериха в светилището?</span>
<span data-aaya="22">Те влязоха при Дауд и той се уплаши от тях. Рекоха: “Не се страхувай! Ние сме двама спорещи, единият от които ощети другия. Отсъди между нас с истината и не бъди угнетител, и ни насочи по правия път!”</span>
<span data-aaya="23">[Единият рече:] “Това е моят брат. Той има деветдесет и девет овци, а пък аз имам само една овца. И рече: “Повери ми я!” И ме надви в спора.”</span>
<span data-aaya="24">Рече [Дауд]: “Угнетил те е, като е добавил твоята овца към своите овци. Мнозина от съдружниците се потискат един друг, освен онези, които вярват и вършат праведни дела, ала малцина са те.” И разбра Дауд, че Ние само го изпитвахме, и помоли своя Господ за</span>
<span data-aaya="25">И му опростихме това. При Нас той е приближен и има прекрасна обител.</span>
<span data-aaya="26">О, Дауд, Ние наистина те сторихме наместник на земята, затова отсъждай между хората с истината и не следвай страстта, та да не те отклони от пътя на Аллах! За онези, които се отклоняват от пътя на Аллах, има сурово мъчение, защото са забравили Деня на рав</span>
<span data-aaya="27">И не сътворихме Ние небето и земята, и всичко между тях напразно, както си мислят неверниците. Горко на неверниците от Огъня!</span>
<span data-aaya="28">Нима ще сторим онези, които вярват и вършат праведни дела, да са като сеещите развала по земята? И нима ще сторим богобоязливите да са като разпътните?</span>
<span data-aaya="29">Това е Книга, която низпослахме на теб [о, Мухаммад] - благословена, за да размишляват над нейните знамения и за да се поучават разумните хора...</span>
<span data-aaya="30">И на Дауд дарихме Сулайман. Прекрасен раб! Той винаги се обръщаше към Нас.</span>
<span data-aaya="31">Един следобед му бяха показани бързоноги коне, чаткащи с копита.</span>
<span data-aaya="32">И рече: “Заради любовта към благата пренебрегнах споменаването на моя Господ, докато [слънцето] се скри зад покривалото [на нощта].</span>
<span data-aaya="33">Върнете ги при мен!” И започна да сече краката и шиите им.</span>
<span data-aaya="34">Вече изпитахме Сулайман. И на неговия престол сложихме [чуждо] тяло. После той се разкая.</span>
<span data-aaya="35">Рече: “Господи мой, опрости ме и ми дай власт, с която да не бъде удостоен никой след мен! Наистина Ти си Даряващия.”</span>
<span data-aaya="36">И му подчинихме вятъра леко да духа според неговата повеля, където поиска.</span>
<span data-aaya="37">И сатаните - едни да строят, други да се гмуркат,</span>
<span data-aaya="38">а трети - вързани в окови...</span>
<span data-aaya="39">Това е Нашият дар [за теб, о, Сулайман], облагодетелствай, или се въздържай безмерно!</span>
<span data-aaya="40">И той при Нас е от приближените, и има прекрасна обител.</span>
<span data-aaya="41">И спомни си Нашия раб Айюб. Той позова своя Господ: “Сатаната ми причини беда и мъчение.”</span>
<span data-aaya="42">[Аллах рече:] “Тропни с крак! И ще имаш [вода] за миене, студена за пиене.”</span>
<span data-aaya="43">И му дарихме [отново] неговото семейство, и още толкова заедно с тях - милост от Нас и поука за разумните хора.</span>
<span data-aaya="44">“И вземи в длан снопче сламки, и удари с него, и не нарушавай клетвата си!” И наистина го намерихме търпелив. Прекрасен раб! Той винаги се обръщаше към Нас.</span>
<span data-aaya="45">И спомни си Нашите раби Ибрахим и Исхак, и Якуб - притежатели на сила и прозорливост!</span>
<span data-aaya="46">И ги пречистихме, за да си спомнят винаги Дома [на отвъдното].</span>
<span data-aaya="47">И те са при Нас сред добрите избраници.</span>
<span data-aaya="48">И спомни си Исмаил и ал-Ясаа, и Зу-л-Кифл! И те са сред добрите.</span>
<span data-aaya="49">Това е напомняне. За богобоязливите има прекрасна обител -</span>
<span data-aaya="50">градините на Адн с разтворени за тях врати.</span>
<span data-aaya="51">Облегнати там, пожелават разни плодове и питиета.</span>
<span data-aaya="52">И ще има при тях връстнички с целомъдрен поглед.</span>
<span data-aaya="53">“Това ви е обещано за Деня на равносметката.</span>
<span data-aaya="54">Това е Нашата награда. Няма тя изчерпване.”</span>
<span data-aaya="55">Така е! А за престъпилите има злощастно завръщане -</span>
<span data-aaya="56">Адът, в който ще горят. И колко лош е за постеля той!</span>
<span data-aaya="57">Така е! И нека вкусят това - вряща вода и гной!</span>
<span data-aaya="58">И други [мъчения] от същия вид.</span>
<span data-aaya="59">“Това е тълпа, нахълтала заедно с вас. Няма поздрав за тях. Те ще горят в Огъня.”</span>
<span data-aaya="60">Ще отвърнат: “Не, за вас няма поздрав. Вие ни навлякохте това. И колко лошо е то за обиталище!”</span>
<span data-aaya="61">Ще рекат: “Господи наш, за онзи, който ни навлече това, надбави двойно мъчение в Огъня!”</span>
<span data-aaya="62">И ще рекат [за вярващите]: “Защо не виждаме [сред нас] хора, които смятахме за злосторници?</span>
<span data-aaya="63">Тогава им се подигравахме или не ги забелязвахме.”</span>
<span data-aaya="64">Такава е истината за свадата между обитателите на Огъня.</span>
<span data-aaya="65">Кажи [о, Мухаммад]: “Аз съм само предупредител. Няма друг бог освен Аллах, Единосъщия, Покоряващия,</span>
<span data-aaya="66">Господа на небесата и на земята, и на всичко между тях, Всемогъщия, Многоопрощаващия!”</span>
<span data-aaya="67">Кажи: “[Коранът -] това е велико известие,</span>
<span data-aaya="68">от което вие се отвръщате.</span>
<span data-aaya="69">Нямах знание за най-върховните на небесата [ангели] как спорят.</span>
<span data-aaya="70">Разкрива ми се само, че съм явен предупредител.”</span>
<span data-aaya="71">Твоят Господ рече на ангелите: “Ще сътворя Аз човек от глина.</span>
<span data-aaya="72">И когато го завърша, и му вдъхна от Своя дух, сведете чела до земята пред него!”</span>
<span data-aaya="73">И се поклониха ангелите всички вкупом,</span>
<span data-aaya="74">освен Иблис. Той се възгордя и стана от неверниците.</span>
<span data-aaya="75">Рече [Аллах]: “О, Иблис, какво ти попречи да се поклониш на онова, което сътворих със Своите Ръце? Възгордя ли се, или си високопоставен?”</span>
<span data-aaya="76">Рече: “Аз съм по-добър от него. Мен Ти сътвори от огън, а него сътвори от глина.”</span>
<span data-aaya="77">Рече: “Тогава излез от Рая! Ти си прокуден.</span>
<span data-aaya="78">И над теб ще тегне Моето проклятие до Съдния ден.”</span>
<span data-aaya="79">Рече: “Господи, дай ми отсрочка до Деня, когато ще бъдат възкресени!”</span>
<span data-aaya="80">Рече: “Ще си сред отсрочените</span>
<span data-aaya="81">до определения Ден.”</span>
<span data-aaya="82">Рече [Иблис]: “Кълна се в Твоята мощ, аз непременно ще ги изкушавам всички,</span>
<span data-aaya="83">освен Твоите предани раби сред тях.”</span>
<span data-aaya="84">Рече [Аллах]: “Истина е, само истината казвам -</span>
<span data-aaya="85">непременно ще напълня Ада с теб и всички от тях, които те последват.”</span>
<span data-aaya="86">Кажи [о, Мухаммад]: “Не моля от вас отплата за това и не съм от онези, които добавят от себе си.”</span>
<span data-aaya="87">Това е само Напомняне за световете.</span>
<span data-aaya="88">След време ще узнаете вестите в него.</span>
</section>
<section data-sura="39">
<span data-name>سُوۡرَةُ الزُّمَرِ</span>
<span data-aaya="1">Низпославането на Книгата е от Аллах, Всемогъщия, Премъдрия.</span>
<span data-aaya="2">Низпослахме на теб Книгата с истината. На Аллах служи, предан Нему в религията!</span>
<span data-aaya="3">Единствено Аллах е достоен за чистата религия. А които приемат покровители вместо Него, казват: “Служим на тях само за да ни приближават още повече до Аллах.” Аллах ще отсъди между тях в онова, за което са в разногласие. Наистина Аллах не напътва никой лъ</span>
<span data-aaya="4">Ако Аллах искаше да се сдобие със син, Той щеше да избере от Своите творения което пожелае. Пречист е! Той е Аллах, Единосъщия, Покоряващия!</span>
<span data-aaya="5">Сътвори Той небесата и земята с мъдрост. Той заставя нощта да следва деня и заставя деня да следва нощта. И подчини Той слънцето и луната, всяко да се движи до определен срок. Той е Всемогъщия, Многоопрощаващия.</span>
<span data-aaya="6">Той ви сътвори от един човек. После от него създаде съпругата му. И ви даде осем чифта от добитъка. И ви сътворява Той в утробите на майките ви - творение подир творение в три тъмнини. Това е Аллах, вашият Господ! Негово е владението. Няма друг Бог освен</span>
<span data-aaya="7">Ако Го отричате, Аллах не се нуждае от вас. И не приема Той неверието у Своите раби. А да сте признателни, това приема Той за вас. Никой прегрешил не ще понесе греха на друг. После при вашия Господ е завръщането ви и Той ще ви извести какво сте вършили. Т</span>
<span data-aaya="8">А когато беда сполети човек, той зове своя Господ, покайвайки се пред Него. А когато го дари от Своята благодат, забравя той за какво Го е зовял по-рано и сторва на Аллах подобия, за да отклонява от Неговия път. Кажи: “Понаслаждавай се малко на своето нев</span>
<span data-aaya="9">Нима [такъв е като] онзи, който се моли в часовете на нощта изправен и свеждащ чело до земята в суджуд, и се опасява за отвъдния живот, и се надява на милост от своя Господ? Кажи: “Нима са равни онези, които знаят, и онези, които не знаят? Поучават се сам</span>
<span data-aaya="10">Кажи [о, Мухаммад]: “О, Мои вярващи раби, бойте се от своя Господ! За онези, които вършат добро в този живот, ще има добрина. Земята на Аллах е обширна. Наистина на търпеливите ще се изплати безмерна награда.”</span>
<span data-aaya="11">Кажи: “Повелено ми бе да служа на Аллах, предан Нему във вярата.</span>
<span data-aaya="12">И ми бе повелено да бъда първият Нему отдаден.”</span>
<span data-aaya="13">Кажи: “Страх ме е, ако се възпротивя на моя Господ, от мъчение във великия Ден.”</span>
<span data-aaya="14">Кажи: “На Аллах служа, предан Нему в моята религия.</span>
<span data-aaya="15">А вие служете на каквото желаете вместо на Него!” Кажи: “Губещите са онези, които ще погубят себе си и своите семейства в Деня на възкресението. Да, това е явната загуба!”</span>
<span data-aaya="16">Над себе си ще имат слоеве от Огъня, и под себе си - слоеве. С това Аллах заплашва Своите раби: “О, раби Мои, бойте се от Мен!”</span>
<span data-aaya="17">А които отказват да служат на идолите и се разкайват пред Аллах, за тях е благата вест. И благовести Моите раби,</span>
<span data-aaya="18">които слушат Словото и следват най-хубавото от него! Тези са, които Аллах е напътил и тези са разумните хора.</span>
<span data-aaya="19">Нима [ти можеш да напътиш] онзи, спрямо когото се сбъдне Словото за мъчението? И нима ти [о, Мухаммад] ще спасиш онзи, който е в Огъня?</span>
<span data-aaya="20">А онези, които се боят от своя Господ, ще имат въздигнати обиталища, изградени върху други обиталища, реки сред тях ще текат. Обещано е от Аллах! Аллах не нарушава обещанието.</span>
<span data-aaya="21">Нима не виждаш [о, човеко], че Аллах изсипва вода от небето и я влива в потоци под земята, после чрез нея вади посеви от различни видове. После те изсъхват и ги виждаш пожълтели, после ги превръща в съчки. В това има напомняне за разумните хора.</span>
<span data-aaya="22">И нима [коравосърдечният е като] онзи, чиято гръд Аллах е разтворил за Исляма и е получил светлина от своя Господ? Горко на коравосърдечните за напомнянето на Аллах! Тези са в явна заблуда.</span>
<span data-aaya="23">Аллах низпосла най-прекрасното Слово в Книга със сходни, повтарящи се части. Настръхва от него кожата на онези, които се страхуват от своя Господ, после кожата и сърцата им се смекчават при споменаването на Аллах. Това е напътствието на Аллах. Напътва с н</span>
<span data-aaya="24">А нима онзи, който с лице се брани от най-лошото мъчение в Деня на възкресението, [е като онзи в Рая]? И ще се каже на угнетителите: “Вкусете онова, което сте придобили!”</span>
<span data-aaya="25">И онези преди тях отричаха, и мъчението ги връхлетя, откъдето не им е хрумвало.</span>
<span data-aaya="26">И Аллах ги накара да вкусят позора в земния живот, а мъчението в отвъдния е още по-голямо, ако знаят.</span>
<span data-aaya="27">И дадохме в този Коран всякакви примери на хората, за да се поучат -</span>
<span data-aaya="28">Коран на арабски без изопачавания в него, за да се побоят!</span>
<span data-aaya="29">Аллах дава пример за човек с [много] господари, каращи се помежду си, и човек, подчинен само на един мъж. Нима двамата са равни? Слава на Аллах! Ала повечето от тях не знаят.</span>
<span data-aaya="30">И ти ще умреш [о, Мухаммад], и те ще умрат.</span>
<span data-aaya="31">После в Деня на възкресението пред вашия Господ ще се оспорвате.</span>
<span data-aaya="32">А кой е по-голям угнетител от онзи, който лъже за Аллах и взима за лъжа истината, щом тя дойде при него? Нима в Ада няма място за неверниците?</span>
<span data-aaya="33">А онзи, който донесе истината и я потвърди, тези са богобоязливите.</span>
<span data-aaya="34">Те ще имат при своя Господ, каквото пожелаят. Такава е наградата за добротворстващите,</span>
<span data-aaya="35">за да ги избави Аллах и от най-лошите им деяния, и да им въздаде тяхната награда според най-добрите им дела.</span>
<span data-aaya="36">Нима Аллах не е достатъчен за Своя раб? И заплашват теб с други освен Него. Но когото Аллах остави в заблуда, никой не ще го напъти.</span>
<span data-aaya="37">И когото Аллах напътва, никой не ще го заблуди. Нима Аллах не е всемогъщ, въздаващ отмъщение?</span>
<span data-aaya="38">И ако ги попиташ кой е сътворил небесата и земята, непременно ще рекат: “Аллах!” Кажи: “Видяхте ли? Ако Аллах поиска да ми причини беда, нима онези, които зовете вместо Аллах, могат да премахнат Неговата беда? Или ако поиска Той да ми дари милост, нима те</span>
<span data-aaya="39">Кажи: “О, народе мой, работете според своите възможности, и аз ще работя, и скоро ще узнаете</span>
<span data-aaya="40">при кого ще дойде позорящо го мъчение и кого ще сполети постоянно мъчение!”</span>
<span data-aaya="41">Низпослахме Ние на теб [о, Мухаммад] Книгата с истината за хората. И който се напъти, то е за самия него, а който се заблуди, само в свой ущърб се заблуждава. Ти не си над тях покровител.</span>
<span data-aaya="42">Аллах прибира душите по време на смъртта, а на онези, които все още не са мъртви - в съня им. Задържа Той душата на онзи, комуто е отсъдил да умре и връща другата до определен срок. В това има знамения за хора мислещи.</span>
<span data-aaya="43">Или [неверниците] се сдобиха със застъпници вместо Аллах? Кажи: “Нима дори ако не владеят нищо и не проумяват?”</span>
<span data-aaya="44">Кажи: “На Аллах принадлежи застъпничеството изцяло. Негово е владението на небесата и на земята. После при Него ще бъдете върнати.”</span>
<span data-aaya="45">И щом бива споменаван единствено Аллах, сърцата на онези, които не вярват в отвъдния живот, се отвращават, а щом биват споменавани други [богове] освен Него, те се радват.</span>
<span data-aaya="46">Кажи: “О, Аллах, Творецо на небесата и на земята, знаещ и скритото, и явното, Ти ще отсъдиш сред Своите раби в онова, по което са били в разногласие.”</span>
<span data-aaya="47">И дори да притежаваха всичко на земята, а и още толкова отгоре, угнетителите биха го дали за откуп от суровото мъчение в Деня на възкресението. И Аллах ще им покаже, каквото не са допускали.</span>
<span data-aaya="48">И ще им се явят лошите последствия на онова, което са придобили, и ще ги обгради онова, което са подигравали.</span>
<span data-aaya="49">И щом беда сполети човек, той Нас зове. После, щом му дарим от Нашата благодат, казва: “Това ми бе дарено само заради моето знание.” Ала не, то е изпитание. Но повечето от тях не знаят.</span>
<span data-aaya="50">Казваха го вече и онези преди тях. И не ги избави онова, което са придобили.</span>
<span data-aaya="51">И ги поразиха лошите последствия на онова, което са придобили. И угнетителите сред тези ще ги поразят лошите последствия на онова, което са придобили, и не ще могат нищо да предотвратят.</span>
<span data-aaya="52">Нима не знаят, че Аллах увеличава препитанието комуто пожелае, и Той го намалява. В това има знамения за хора вярващи.</span>
<span data-aaya="53">Кажи: “О, раби Мои, които престъпвате в ущърб на себе си, не губете надежда за милостта на Аллах! Аллах опрощава всичките грехове [щом се покаете]. Той е Опрощаващия, Милосърдния.</span>
<span data-aaya="54">И се обърнете към своя Господ, и Му се отдайте, преди мъчението да дойде при вас, защото после не ще ви се помогне.</span>
<span data-aaya="55">И следвайте Най-прекрасното, което ви бе низпослано от вашия Господ, преди мъчението да дойде при вас внезапно, без да усетите!”</span>
<span data-aaya="56">Някой ще каже: “О, горко ми, че нехаех за подчинението пред Аллах и че бях от присмиващите се!”</span>
<span data-aaya="57">Или ще каже: “Ако ме бе напътил Аллах, щях да съм от богобоязливите.”</span>
<span data-aaya="58">Или ще каже, когато види мъчението: “Ако можех да се върна [на земята], щях да съм от добротворстващите.”</span>
<span data-aaya="59">Не, вече дойдоха при теб Моите знамения, а ти ги взе за лъжа и се възгордя, и бе от неверниците.</span>
<span data-aaya="60">В Деня на възкресението ще видиш онези, които лъжеха за Аллах, с почернели лица. Нима в Ада няма място за горделивите?</span>
<span data-aaya="61">И ще спаси Аллах богобоязливите с тяхното избавление [в Рая]. Не ще ги докосне злото и не ще скърбят.</span>
<span data-aaya="62">Аллах е Творецът на всяко нещо и Той е Разпоредителят за всяко нещо.</span>
<span data-aaya="63">Негови са ключовете на небесата и на земята. А които отричат знаменията на Аллах, те са губещите.</span>
<span data-aaya="64">Кажи: “Нима на друг, а не на Аллах, ми повелявате да служа, о, невежи?”</span>
<span data-aaya="65">И вече се разкри на теб и на онези преди теб: “Ако съдружиш с Аллах, твоето дело пропада и ще бъдеш от губещите.</span>
<span data-aaya="66">Служи единствено на Аллах и бъди от признателните!”</span>
<span data-aaya="67">И не оцениха те Аллах с истинското Му величие. Земята - цялата - ще бъде в Неговата Длан в Деня на възкресението, а небесата ще са сгънати в Десницата Му. Пречист е Той, превисоко е над онова, с което Го съдружават!</span>
<span data-aaya="68">И щом се протръби с Рога, всички на небесата и на земята ще паднат безжизнени, освен за когото Аллах не е пожелал. После още веднъж ще се протръби и ето ги - станали - чакат!</span>
<span data-aaya="69">И ще засияе земята със светлината на нейния Господ. И ще бъде положена книгата [на делата], и ще бъдат доведени пророците и свидетелите, и ще се отсъди между хората справедливо, и не ще бъдат угнетени.</span>
<span data-aaya="70">И напълно ще се въздаде на всеки за онова, което е вършил. Най-добре Той знае техните дела.</span>
<span data-aaya="71">И на тълпи ще бъдат подкарани към Ада неверниците. Когато стигнат там, вратите му ще се разтворят. И неговите пазители ще им кажат: “Нима не дойдоха при вас пратеници измежду ви, за да ви четат знаменията на вашия Господ и да ви предупредят за вашата срещ</span>
<span data-aaya="72">Ще бъде казано: “Влезте през вратите на Ада, тук ще пребивавате вечно!” И колко лошо е обиталището на горделивите!</span>
<span data-aaya="73">А богобоязливите ще бъдат поведени към Рая на групи. Когато стигнат там, вратите му ще се разтворят. И неговите пазители ще кажат: “Мир вам! Бяхте праведни, затова влезте, тук ще пребивавете вечно!”</span>
<span data-aaya="74">А те ще кажат: “Слава на Аллах, Който изпълни към нас Своето обещание и ни остави в наследство тази земя, в Рая да се настаним, където пожелаем.” И колко прекрасна е наградата за дейните!</span>
<span data-aaya="75">И ще видиш ангелите, обградили Трона, прославящи с възхвала своя Господ. И ще се отсъди между творенията справедливо, и ще се каже: “Слава на Аллах, Господа на световете!”</span>
</section>
<section data-sura="40">
<span data-name>سُوۡرَةُ الۡمُؤۡمِنِ</span>
<span data-aaya="1">Ха. Мим.</span>
<span data-aaya="2">Низпославането на Книгата е от Аллах, Всемогъщия, Всезнаещия,</span>
<span data-aaya="3">Опрощаващия греха и Приемащия покаянието, Строгия в наказанието, Владетеля на благодатта. Няма друг Бог освен Него. При Него е завръщането.</span>
<span data-aaya="4">Само неверниците спорят за знаменията на Аллах. И да не те мами оживлението им по земята!</span>
<span data-aaya="5">Преди тях и народът на Нух, и общностите след него отричаха, и всяка общност кроеше да премахне своя пратеник, и спореха чрез лъжа, за да унищожат с нея истината. Затова Аз ги сграбчих и какво бе Моето наказание!</span>
<span data-aaya="6">Така се изпълни словото на твоя Господ спрямо неверниците. Те са обитателите на Огъня.</span>
<span data-aaya="7">Онези [ангели], които носят Трона, и онези, които са около него, прославят с възхвала своя Господ и вярват в Него, и молят опрощение за вярващите: “Господи наш, Ти обгръщаш всяко нещо с Твоята милост и знание. Опрости онези, които се покаят и следват Твоя</span>
<span data-aaya="8">Господи наш, и въведи ги в Градините на Адн, които си обещал на тях и на праведниците сред бащите им и съпругите им, и потомците им! Ти си Всемогъщия, Премъдрия.</span>
<span data-aaya="9">И опази ги от злините! И когото опазиш от злините в този Ден, него си помилвал. Това е великото спасение.”</span>
<span data-aaya="10">На неверниците ще се прогласи: “Гневът на Аллах към вас е по-голям от вашия гняв към самите вас, защото бяхте позовани към вярата, а вие я отхвърлихте.”</span>
<span data-aaya="11">Ще рекат: “Господи наш, Ти ни умъртви два пъти и ни съживи два пъти. И признаваме своите грехове. Няма ли път за спасение?”</span>
<span data-aaya="12">Това е, защото като бе позоваван единствено Аллах, вие не повярвахте, а като се съдружаваше с Него, повярвахте. А отсъждането е на Аллах, Всевишния, Превеликия.</span>
<span data-aaya="13">Той е, Който ви показва Своите знамения и спуска за вас препитание от небето. Но се поучава само онзи, който се покайва.</span>
<span data-aaya="14">Зовете Аллах, предани Нему в религията, дори неверниците да възненавиждат това.</span>
<span data-aaya="15">Най-въздигнатия, Владетеля на Трона! По Своя повеля Той праща Духа [Джибрил] на когото пожелае от Своите раби, за да предупреди за Деня на срещата -</span>
<span data-aaya="16">Деня, в който ще се покажат и нищо от тях не ще бъде скрито от Аллах. На кого е Днес владението? - На Аллах, Единосъщия, Покоряващия.</span>
<span data-aaya="17">Днес ще се въздаде на всяка душа за онова, което е придобила. Няма Днес угнетяване. Аллах бързо прави равносметка.</span>
<span data-aaya="18">И предупреди ги ти за наближаващия Ден, когато, спотаили ужас, сърцата ще са в гърлата! За угнетителите не ще има нито приятел, нито застъпник, който да бъде послушан.</span>
<span data-aaya="19">Знае Той скришните погледи и онова, което гърдите потайват.</span>
<span data-aaya="20">Аллах отсъжда справедливо, а онези, които призовават те вместо Него, нищо не отсъждат. Аллах е Всечуващия, Всезрящия.</span>
<span data-aaya="21">И не ходят ли по земята, та да видят какъв бе краят на онези преди тях? Бяха по-силни от тях и с повече следи по земята. Но Аллах ги сграбчи заради греховете им и нямаше кой да ги защити от Аллах.</span>
<span data-aaya="22">Това е, защото техните пратеници им донасяха ясните знаци, а те не повярваха и затова Аллах ги сграбчи. Той е всесилен, строг в наказанието.</span>
<span data-aaya="23">И Муса изпратихме с Нашите знамения и с явен довод</span>
<span data-aaya="24">при Фараона и Хаман, и Карун, и рекоха те: “Магьосник-измамник!”</span>
<span data-aaya="25">И когато им донесе той истината от Нас, рекоха: “Убийте синовете на онези, които му повярваха, и пощадете жените им!” Но коварството на неверниците винаги е напразно.</span>
<span data-aaya="26">И рече Фараонът: “Оставете ме да убия Муса и нека зове своя Господ! Страхувам се да не промени вашата вяра или да не посее развала по земята.”</span>
<span data-aaya="27">И рече Муса: “Опазил ме моят Господ и вашият Господ от всеки горделивец, който не вярва в Деня на равносметката.”</span>
<span data-aaya="28">Един вярващ мъж от рода на Фараона, който скриваше своята вяра, каза: “Нима ще убиете човек, защото казва: “Моят Господ е Аллах”, а той ви е донесъл ясните знаци от вашия Господ? Ако е лъжец, в негов ущърб е лъжата му. Но ако казва истината, ще ви сполети</span>
<span data-aaya="29">О, народе мой, днес властта е ваша, господствате по земята, но кой ще ни защити от наказанието на Аллах, ако то ни връхлети?” Рече Фараонът: “Аз ви показвам само каквото виждам. И ви насочвам само по правия път.”</span>
<span data-aaya="30">И рече онзи, който повярва: “О, народе мой, страхувам се за вас от ден като деня на общностите -</span>
<span data-aaya="31">като обичая спрямо народа на Нух и адитите, и самудяните, и онези след тях. А Аллах не желае гнет за рабите.</span>
<span data-aaya="32">О, народе мой, страхувам се за вас от Деня на призива -</span>
<span data-aaya="33">Деня, в който ще обърнете гръб в бягство и никой не ще ви защити от Аллах. А когото Аллах остави в заблуда, няма за него водител.”</span>
<span data-aaya="34">И Юсуф преди ви донесе ясните знаци, но продължихте да се съмнявате в онова, което ви е донесъл. Когато умря, казахте: “Аллах не ще проводи след него пратеник.” Така Аллах оставя в заблуда всеки престъпващ, съмняващ се -</span>
<span data-aaya="35">които оспорват знаменията на Аллах, без да са получили довод - огромен е гневът [към тях] на Аллах и на вярващите. Така Аллах запечатва сърцето на всеки горделив, надменен.</span>
<span data-aaya="36">И рече Фараонът: “О, Хаман, построй ми кула, за да достигна пътищата -</span>
<span data-aaya="37">пътищата на небесата, дано зърна бога на Муса! Но аз мисля, че е лъжец.” Така бе разкрасено за Фараона лошото му деяние и бе отклонен от пътя. Коварството на Фараона винаги бе напразно.</span>
<span data-aaya="38">И рече онзи, който повярва: “О, народе мой, следвайте ме, аз ще ви насоча по правия път!</span>
<span data-aaya="39">О, народе мой, този, земният живот, е само [кратко] наслаждение, а отвъдният е Домът на вечността!</span>
<span data-aaya="40">Който върши зло, ще му се въздаде само колкото него. А който върши праведно дело, мъж или жена, и е вярващ, тези ще влязат в Рая и ще бъдат наградени там безмерно.</span>
<span data-aaya="41">И о, народе мой, как аз ви зова към спасението, а вие ме зовете към Огъня?</span>
<span data-aaya="42">Вие ме зовете да не вярвам в Аллах и да съдружавам с Него онова, за което нямам знание, а аз ви зова към Всемогъщия, Многоопрощаващия.</span>
<span data-aaya="43">Без съмнение, за онова, към което ме зовете, няма зов нито в земния живот, нито в отвъдния, и нашето завръщане е към Аллах, и престъпващите са обитателите на Огъня.</span>
<span data-aaya="44">И ще си припомните какво ви казвам. Аз поверявам своето дело на Аллах. Аллах е всезрящ за рабите.”</span>
<span data-aaya="45">И го опази Аллах от злините, които те замисляха. И злото мъчение обгради рода на Фараона.</span>
<span data-aaya="46">В огъня ще бъдат слагани и сутрин, и вечер. А в Деня, когато настъпи Часът: “Въведете хората на Фараона в най-суровото мъчение!”</span>
<span data-aaya="47">И тогава ще се препират в Огъня, и слабите ще рекат на онези, които се големееха: “Ние ви следвахме. Ще отмахнете ли от нас поне част от Огъня?”</span>
<span data-aaya="48">Онези, които се големееха, ще рекат: “Ние всички сме в него. Аллах отсъди вече между рабите.”</span>
<span data-aaya="49">И онези, които са в Огъня, ще рекат на пазителите на Ада: “Позовете вашия Господ да ни облекчи поне за ден мъчението!”</span>
<span data-aaya="50">Ще рекат: “Не дойдоха ли при вас вашите пратеници с ясните знаци?” Ще рекат: “Да!” Ще рекат [пазителите]: “Зовете тогава!” Но зовът на неверниците е само напразно.</span>
<span data-aaya="51">Ние подкрепяме Нашите пратеници и вярващите в земния живот и в Деня, когато свидетелите ще се изправят,</span>
<span data-aaya="52">в Деня, когато на угнетителите не ще помогне оправданието им. Над тях е проклятието и за тях е Лошото обиталище.</span>
<span data-aaya="53">И дадохме на Муса напътствието. И оставихме в наследство на синовете на Исраил Писанието -</span>
<span data-aaya="54">напътствие и напомняне за разумните хора.</span>
<span data-aaya="55">Затова бъди търпелив и ти [о, Мухаммад]! Обещанието на Аллах е истинно. Моли опрощение за своя грях! И прославяй с възхвала своя Господ привечер и в зори!</span>
<span data-aaya="56">Онези, които спорят за знаменията на Аллах, без да са получили довод, имат в сърцата си само величие, което не ще достигнат. Затова при Аллах търси убежище! Той е Всечуващия, Всезрящия.</span>
<span data-aaya="57">Сътворяването на небесата и на земята е по-велико от сътворяването на хората. Ала повечето хора не знаят.</span>
<span data-aaya="58">И не са равни слепецът и зрящият, нито онези, които вярват и вършат праведни дела - със злосторника. Малко се поучавате.</span>
<span data-aaya="59">Часът непременно ще дойде. Няма съмнение в него. Ала повечето хора не вярват.</span>
<span data-aaya="60">И рече вашият Господ: “Зовете Ме, и Аз ще ви откликна! Онези, които от високомерие не Ми служат, ще влязат в Ада унизени!”</span>
<span data-aaya="61">Аллах е, Който стори за вас нощта, за да почивате в нея, и деня - светъл. Аллах е владетел на благодат за хората. Ала повечето хора са непризнателни.</span>
<span data-aaya="62">Това е Аллах, вашият Господ, Творецът на всяко нещо. Няма друг Бог освен Него. Как тогава бивате подлъгвани!</span>
<span data-aaya="63">Така се подлъгват онези, които отхвърлят знаменията на Аллах.</span>
<span data-aaya="64">Аллах е, Който стори за вас от земята обиталище и от небето - свод, и ви даде образ, и направи образа ви превъзходен, и ви дава препитание от благата. Това е Аллах, вашият Господ. Благословен е Аллах, Господът на световете!</span>
<span data-aaya="65">Той е Вечноживия. Няма друг Бог освен Него, затова Него зовете, предани Нему в религията! Слава на Аллах, Господа на световете!</span>
<span data-aaya="66">Кажи: “Забранено ми бе да служа на онези, които вие зовете вместо Аллах, след като при мен дойдоха ясните знаци от моя Господ. И ми бе повелено да се отдам на Господа на световете.”</span>
<span data-aaya="67">Той е, Който ви сътвори от пръст, после от частица сперма, после от съсирек, после ви изважда - деца, после [ви оставя] да стигнете зрелостта си, после - да остареете, но някои от вас умират преди това. И [ви оставя Той] да стигнете определен срок, за д</span>
<span data-aaya="68">Той е, Който съживява и умъртвява. И щом отсъди нещо, му казва само: “Бъди!” И то става.</span>
<span data-aaya="69">Нима не виждаш онези, които спорят за знаменията на Аллах? Как биват отклонявани!</span>
<span data-aaya="70">Онези, които взимат за лъжа Книгата и онова, с което изпратихме Нашите пратеници... Но ще узнаят,</span>
<span data-aaya="71">когато оковите и веригите ще са на врата им. Ще бъдат влачени</span>
<span data-aaya="72">към врящата вода, после в Огъня ще бъдат горени.</span>
<span data-aaya="73">После ще им се каже: “Къде са онези, на които служехте</span>
<span data-aaya="74">вместо на Аллах?” Ще кажат: “Те ни напуснаха. Да, онова, което зовяхме преди, бе нищо.” Така Аллах оставя неверниците в заблуда.</span>
<span data-aaya="75">Това е, защото на земята сте се радвали незаслужено и защото сте ликували.</span>
<span data-aaya="76">Влезте през вратите на Ада - там ще пребивавате вечно! И колко лошо е обиталището на горделивите!</span>
<span data-aaya="77">Затова бъди търпелив [о, Мухаммад]! Обещанието на Аллах е истинно. И да ти покажем част от онова, което им обещаваме, или да те приберем, те при Нас ще бъдат върнати.</span>
<span data-aaya="78">Преди теб изпратихме и други пратеници - за някои ти разказахме, а за други не сме ти разказали. Никой пратеник не идва със знамение без позволението на Аллах. А щом дойде повелята на Аллах, ще се отсъди с истината и тогава измамниците ще понесат загуба.</span>
<span data-aaya="79">Аллах е, Който създаде за вас добитъка - някои да яздите, други да ядете,</span>
<span data-aaya="80">и за да имате полза от тях, и за да удовлетворявате желания в гърдите си. Върху тях и върху корабите бивате пренасяни.</span>
<span data-aaya="81">И ви показва Той Своите знамения. Кои от знаменията на Аллах ще отречете?</span>
<span data-aaya="82">Не ходят ли по земята, да видят какъв бе краят на онези преди тях? Те бяха по-многобройни и по-силни от тях, и с повече следи по земята. Ала не ги избави онова, което са придобили.</span>
<span data-aaya="83">И когато пратениците им донасяха ясните знаци, те ликуваха със своето знание и тогава ги обграждаше онова, на което се присмиваха.</span>
<span data-aaya="84">И когато виждаха Нашето наказание, казваха: “Повярвахме в Аллах, единствено в Него, и отхвърляме онова, с което Го съдружавахме.”</span>
<span data-aaya="85">Но не им бе от полза вярата им, когато виждаха Нашето наказание. Такъв бе обичаят на Аллах спрямо Неговите раби и преди. Неверниците губят.</span>
</section>
<section data-sura="41">
<span data-name>سُوۡرَةُ حٰمٓ السَّجۡدَةِ</span>
<span data-aaya="1">Ха. Мим.</span>
<span data-aaya="2">Низпослание от Всемилостивия, Милосърдния -</span>
<span data-aaya="3">Книга, знаменията на която са разяснени - Коран на арабски за хора проумяващи -</span>
<span data-aaya="4">благовестител и предупредител. Но повечето от тях се отвръщат и не се вслушват.</span>
<span data-aaya="5">И казват: “Сърцата ни имат броня срещу онова, към което ни зовеш, и в ушите ни има глухота. Между нас и теб има преграда. Затова работи! И ние ще работим.”</span>
<span data-aaya="6">Кажи [о, Мухаммад]: “Аз съм само човек като вас. Разкрито ми бе, че вашият Бог е единственият Бог. Затова към Него се обръщайте и Го молете за опрощение! Горко на съдружаващите,</span>
<span data-aaya="7">които не дават милостинята закат и отвъдния живот отричат.</span>
<span data-aaya="8">А за онези, които вярват и вършат праведни дела, ще има безспирна награда.”</span>
<span data-aaya="9">Кажи: “Нима наистина отричате Онзи, Който сътвори земята в два дни и сторвате Нему подобия? Той е Господът на световете.”</span>
<span data-aaya="10">И стори по нея непоклатими планини, и я благослови, и разпредели там препитанието й точно в четири дни поравно - за търсещите...</span>
<span data-aaya="11">После се насочи към [сътворяването на] небето, а то бе дим, и рече на него и на земята: “Покорете се доброволно или по принуда!” Рекоха: “Покоряваме се доброволно.”</span>
<span data-aaya="12">И ги направи седем небеса в два дни, и отреди Той на всяко небе неговото дело. И украсихме най-ниското небе със светилници, и за опазване. Така е отредил Всемогъщия, Всезнаещия.</span>
<span data-aaya="13">А ако се отвърнат, кажи: “Предупреждавам ви с мълния, подобна на мълнията за адитите и самудяните.”</span>
<span data-aaya="14">Пратениците дойдоха при тях и отпред, и отзад: “Не служете на друг освен на Аллах!” Рекоха: “Ако нашият Господ бе пожелал, щеше да спусне ангели. Ние не вярваме в това, с което сте изпратени.”</span>
<span data-aaya="15">А адитите се възгордяха на земята без право и казаха: “Кой е по-силен от нас?” Нима не виждат, че Аллах, Който ги сътвори, е по-силен от тях? Така те отричаха Нашите знамения.</span>
<span data-aaya="16">И затова изпратихме срещу им леден вихър в злополучни дни, за да ги накараме да вкусят мъчението на позора в земния живот. А мъчението в отвъдния е още по-позорно и не ще им се помогне.</span>
<span data-aaya="17">И самудяните напътихме, но те предпочетоха слепотата пред напътствието. Тогава ги обхвана мълнията на унизителното мъчение заради онова, което са придобили.</span>
<span data-aaya="18">И спасихме онези, които повярваха и бяха богобоязливи.</span>
<span data-aaya="19">В Деня, когато враговете на Аллах бъдат събрани за Огъня, те ще бъдат подредени.</span>
<span data-aaya="20">Когато стигнат там, и слухът, и зрението, и кожата им ще свидетелстват против тях за онова, което са вършили.</span>
<span data-aaya="21">И ще кажат на кожата си: “Защо засвидетелства против нас?” Ще каже: “Накара ме да говоря Аллах, Който кара всяко нещо да проговори. Той ви сътвори първия път и при Него е вашето завръщане.”</span>
<span data-aaya="22">И не се опасявахте, че и слухът, и зрението, и кожата ви ще свидетелстват за вас, а предполагахте, че Аллах не ще узнае много от онова, което правите.</span>
<span data-aaya="23">Тази ваша догадка, която допускахте за вашия Господ, ви донесе гибел и така се озовахте сред губещите.</span>
<span data-aaya="24">Дори да търпят, обиталището им е Огънят. И дори да молят милост, не ще получат милост.</span>
<span data-aaya="25">И им отредихме приятели, които им разкрасяваха всичко пред тях и всичко зад тях. И така се сбъдна и спрямо тях словото [за мъчението], както и за предишни общности от джинове и хора. Несъмнено те са губещи.</span>
<span data-aaya="26">И казваха неверниците: “Не слушайте този Коран и вдигайте глъчка там, [където го четат], за да надвиете вие!”</span>
<span data-aaya="27">Ще накараме Ние неверниците да вкусят сурово мъчение и ще им въздадем за лошите им деяния.</span>
<span data-aaya="28">Това е възмездието за враговете на Аллах - Огънят - Вечният дом за тях - възмездие, защото отхвърляха Нашите знамения!</span>
<span data-aaya="29">И ще кажат неверниците: “Господи наш, покажи ни онези от джиновете и хората, които ни заблудиха, да ги сложим под краката си, та да бъдат най-отдолу [в Ада]!”</span>
<span data-aaya="30">При онези, които казват: “Аллах е нашият Господ!” и следват правия път, ангелите ще слязат: “Не се страхувайте и не скърбете! И се радвайте на Рая, който ви е обещан!</span>
<span data-aaya="31">Ние сме вашите покровители и в земния живот, и в отвъдния. Ще имате там, каквото пожелаят душите ви и ще имате там, каквото поискате -</span>
<span data-aaya="32">прием от опрощаващ, милосърден.”</span>
<span data-aaya="33">И кой има по-хубаво слово от онзи, който зове към Аллах и върши праведни дела, и казва: “Аз съм отдаден!”</span>
<span data-aaya="34">Не са равни добрината и злината. Отблъсквай я с най-доброто и тогава онзи, от когото те е деляла вражда, става като близък приятел.</span>
<span data-aaya="35">Но с това са удостоени само търпеливите. С това са удостоени само щастливците.</span>
<span data-aaya="36">И ако те подбуди сатаната, при Аллах търси убежище! Той е Всечуващия, Всезнаещия.</span>
<span data-aaya="37">И от Неговите знамения са нощта и денят, и слънцето, и луната. Не се покланяйте нито на слънцето, нито на луната, а се покланяйте на Аллах, Който ги сътвори, ако на Него служите!</span>
<span data-aaya="38">И ако [неверниците] се възгордяват, то [ангелите], които са при твоя Господ, Го прославят нощем и денем, и това не им дотяга.</span>
<span data-aaya="39">И от Неговите знамения е, че виждаш земята безжизнена. А щом изсипем вода върху нея, тя се раздвижва и набъбва. Онзи, Който я съживява, може и мъртвите да съживи. Той за всяко нещо има сила.</span>
<span data-aaya="40">Онези, които изопачават Нашите знамения, не са скрити за Нас. Дали онзи, който ще бъде хвърлен в Огъня, е по-добър, или онзи, който ще дойде в безопасност в Деня на възкресението? Вършете, каквото пожелаете! Той съзира вашите дела.</span>
<span data-aaya="41">Онези, които не вярват в Напомнянето, след като дойде при тях... а то е защитена книга,</span>
<span data-aaya="42">която лъжа не я доближава нито отпред, нито отзад, и е низпослание от премъдър, всеславен.</span>
<span data-aaya="43">Не ти се казва [от неверниците] друго освен каквото бе казано на пратениците преди теб. Твоят Господ е владетел на опрощение и владетел на болезнено наказание.</span>
<span data-aaya="44">А ако го сторехме Коран на чужд език, [неверниците] щяха да рекат: “Защо знаменията му не са разяснени?” [Коран] на чужд език и [пратеник] арабин? Кажи: “За вярващите той е напътствие и изцеление, а онези, които не вярват, имат в ушите си глухота и той за</span>
<span data-aaya="45">И на Муса дадохме Писанието, и настана разногласие по него. И ако нямаше предишно Слово от твоя Господ, щеше да е отсъдено между тях. И те с подозрение се съмняваха в него.</span>
<span data-aaya="46">Който върши праведни дела, то е за самия него, а който стори зло, то е в негов ущърб. Твоят Господ не е угнетител за рабите.</span>
<span data-aaya="47">При Него е знанието за Часа. И не излиза плод от своята обвивка, и не забременява женска, и не ражда без Неговото знание. В този Ден Той ще ги призове: “Къде са Моите съдружници?”. Ще рекат: “Известяваме те, няма сред нас свидетел.”</span>
<span data-aaya="48">И ще изчезне от тях онова, което  зовяха преди, и ще се убедят, че няма за тях избавление.</span>
<span data-aaya="49">Не му дотяга на човека да зове доброто, а засегне ли го злото, той се отчайва, унива.</span>
<span data-aaya="50">А дадем ли му да вкуси милост от Нас подир беда, която го е засегнала, казва: “Аз заслужавам това и не мисля, че ще настъпи Часът. Но дори да бъда върнат при своя Господ, при Него ще имам най-доброто.” Ала Ние ще съобщим на неверниците какво са извършили</span>
<span data-aaya="51">И щом облагодетелстваме човек, той се отдръпва и се възгордява. А засегне ли го злото, дълго [Ни] зове.</span>
<span data-aaya="52">Кажи: “Какво мислите? Щом този [Коран] е от Аллах, а вие после го отхвърляте, кой ще е по-заблуден от онзи, който е в дълбок раздор?”</span>
<span data-aaya="53">Ще им покажем Нашите знамения по хоризонтите и в тях самите, додето им се изясни, че това е истината. Нима не е достатъчно, че твоят Господ е свидетел на всяко нещо?</span>
<span data-aaya="54">Съмняват се в срещата със своя Господ. А Той всяко нещо обгръща.</span>
</section>
<section data-sura="42">
<span data-name>سُوۡرَةُ الشُّوۡرٰي</span>
<span data-aaya="1">Ха. Мим.</span>
<span data-aaya="2">Айн. Син. Каф.</span>
<span data-aaya="3">Така Аллах, Всемогъщия, Премъдрия разкрива на теб и на онези преди теб [о, Мухаммад].</span>
<span data-aaya="4">Негово е всичко на небесата и всичко на земята. Той е Всевишния, Превеликия -</span>
<span data-aaya="5">небесата едва не се разцепват отгоре и ангелите прославят с възхвала своя Господ, и молят опрощение за онези, които са на земята. Да! Аллах е Опрощаващия, Милосърдния.</span>
<span data-aaya="6">А които приемат други покровители вместо Него - Аллах ги наблюдава. Ти не си над тях разпоредител.</span>
<span data-aaya="7">Така разкрихме на теб Коран на арабски, за да предупредиш Майката на градовете [Мека] и онези около нея, и да предупредиш за Деня на сбора, в който няма съмнение. Някои - в Рая, други - в Пламъците...</span>
<span data-aaya="8">А ако Аллах бе пожелал, щеше да ги стори една общност. Ала Той въвежда в Своята милост когото пожелае. А угнетителите нямат нито покровител, нито избавител.</span>
<span data-aaya="9">Нима приемат те други покровители вместо Него? Но Аллах, Той е Покровителя. Той съживява мъртвите. Той за всяко нещо има сила.</span>
<span data-aaya="10">И за всяко нещо, по което сте в разногласие, отсъждането е на Аллах. Това е Аллах, моят Господ! На Него се уповавам и към Него се обръщам -</span>
<span data-aaya="11">Твореца на небесата и на земята. Създаде Той за вас съпруги от самите вас и от добитъка - чифтове. Така Той ви множи. Няма подобен Нему. Той е Всечуващия, Всезрящия.</span>
<span data-aaya="12">Негови са ключовете на небесата и на земята. Той увеличава препитанието за когото пожелае и Той намалява. Той всяко нещо знае.</span>
<span data-aaya="13">Той предписа за вас в религията онова, което завеща на Нух и онова, което разкрихме на теб [о, Мухаммад], и онова, което завещахме на Ибрахим и на Муса, и на Иса: “Привържете се към религията и не се разединявайте в нея!” За съдружаващите е тежко онова, к</span>
<span data-aaya="14">И се разединяваха едва след като при тях идваше знанието - от завист помежду им. И ако нямаше предишно Слово от твоя Господ за отсрочване до определено време, щеше да е отсъдено между тях. А онези, на които бе оставено в наследство Писанието подир тях, с</span>
<span data-aaya="15">За това зови и правдив бъди, както бе ти повелено! И не следвай страстите им, а кажи: “Повярвах в Писанията, които Аллах низпосла, и бе ми повелено да отсъждам справедливо между вас. Аллах е нашият Господ и вашият Господ. За нас са нашите дела, за вас -</span>
<span data-aaya="16">А онези, които спорят за Аллах, след като Му е било откликнато, спорът им е напразен пред техния Господ. Върху тях тегне гняв и за тях има сурово мъчение.</span>
<span data-aaya="17">Аллах е, Който низпосла Книгата с истината и справедливостта. И откъде да знаеш, може би скоро Часът ще настъпи.</span>
<span data-aaya="18">Искат да го ускорят онези, които не вярват в него. А вярващите се страхуват от него и знаят, че той ще се сбъдне. Но спорещите за Часа са в дълбока заблуда.</span>
<span data-aaya="19">Аллах е жалостив към Своите раби. Дава Той препитание на когото пожелае. Той е Всесилния, Всемогъщия.</span>
<span data-aaya="20">Този, който желае да жъне в отвъдния живот, на него ще увеличим жътвата му, а който желае да жъне в земния живот, ще му дадем от него, ала той не ще има дял в отвъдния.</span>
<span data-aaya="21">Нима имат съдружници, узаконяващи им в религията онова, което Аллах не им е позволил? И ако не бе словото за отсрочка, щеше да е отсъдено между тях. За угнетителите има болезнено мъчение.</span>
<span data-aaya="22">Ще видиш угнетителите да се ужасяват от онова, което са придобили, щом то ги сполети. А които вярват и вършат праведни дела, ще бъдат в Градините на Рая. Ще имат каквото пожелаят при своя Господ. Това е великата благодат.</span>
<span data-aaya="23">С това Аллах благовества Своите раби, които вярват и вършат праведни дела. Кажи [о, Мухаммад]: “Не искам от вас отплата за това, а само любов към ближните.” А който стори добрина, ще му въздадем с по-добро за нея. Аллах е опрощаващ, признателен.</span>
<span data-aaya="24">Или казват: “Съчинил си е лъжа за Аллах.” Но ако Аллах пожелае, ще запечата сърцето ти и ще премахне Аллах лъжата, и ще утвърди истината със Своите Слова. Той знае съкровеното в сърцата.</span>
<span data-aaya="25">Той е, Който приема покаянието от Своите раби и опрощава лошите дела, и знае какво вършите.</span>
<span data-aaya="26">И откликва Той на онези, които вярват и вършат праведни дела, и им надбавя от Своята благодат. А за неверниците има сурово мъчение.</span>
<span data-aaya="27">И ако Аллах дадеше изобилно препитание за всички Свои раби, щяха да престъпват по земята, ала Той го спуска с мяра, както пожелае. За Своите раби Той е сведущ, зрящ.</span>
<span data-aaya="28">Той е, Който изсипва дъжда, след като се отчаят, и разпростира Своята милост. Той е Покровителя, Всеславния.</span>
<span data-aaya="29">И от Неговите знамения е сътворяването на небесата и на земята, и на тварите, които там е намножил. Той е способен да ги събере, ако пожелае.</span>
<span data-aaya="30">Каквато и беда да ви сполети, тя е заради онова, което сами сте извършили. А и много Той извинява.</span>
<span data-aaya="31">И не можете да Го възпрете на земята. И освен Аллах нямате нито покровител, нито избавител.</span>
<span data-aaya="32">И от Неговите знамения са носещите се по морето кораби като планини.</span>
<span data-aaya="33">Ако Той пожелае, спира вятъра и тогава остават неподвижни на повърхността - в това има знамения за всеки многотърпелив, признателен</span>
<span data-aaya="34">или ги погубва Той заради онова, което [хората] са придобили. А и много Той извинява.</span>
<span data-aaya="35">За да знаят онези, които спорят за Нашите знамения, че не ще има за тях избавление.</span>
<span data-aaya="36">Каквото и да ви се даде, то е от насладата на земния живот. А онова, което е при Аллах, е най-доброто и вечното за онези, които вярват и на своя Господ се уповават,</span>
<span data-aaya="37">и за онези, които отбягват големите грехове и скверностите, и дори да се гневят, прощават;</span>
<span data-aaya="38">и за онези, които откликват на своя Господ и отслужват молитвата, и по делата се съвещават помежду си, и от онова, което им дарихме за препитание, раздават;</span>
<span data-aaya="39">и които, ако ги сполети насилие, се бранят.</span>
<span data-aaya="40">Възмездието за злина е злина като нея. А който извинява и се помирява, неговата награда е при Аллах. Не обича Той угнетителите.</span>
<span data-aaya="41">А който се брани, след като го угнетят, за такива няма вина.</span>
<span data-aaya="42">Вина имат само онези, които угнетяват хората и престъпват по земята без право. За тях има болезнено мъчение.</span>
<span data-aaya="43">А който търпи и прощава, това е от значимите дела.</span>
<span data-aaya="44">А когото Аллах остави в заблуда, той няма покровител след това. И ще видиш угнетителите, когато съзрат мъчението, да казват: “Няма ли път за връщане [към земята]?”</span>
<span data-aaya="45">И когато бъдат докарани [пред Огъня], ще ги видиш смирени от унижението, гледащи скришом. А вярващите ще рекат: “Губещите са онези, които погубиха себе си и семействата си в Деня на възкресението.” Да! Угнетителите ще са в постоянно мъчение.</span>
<span data-aaya="46">Те нямат покровители, които да ги бранят, освен Аллах. А когото Аллах оставя в заблуда, няма за него спасение.</span>
<span data-aaya="47">Откликвайте на вашия Господ, преди да е дошъл Денят, който Аллах не ще върне назад! Не ще има за вас убежище в този Ден и не ще отречете [вашите грехове].</span>
<span data-aaya="48">А ако се отвърнат - Ние не сме те изпратили за техен пазител. Твой дълг е само посланието. И щом дадем на човек да вкуси милост от Нас, той ликува с нея. А сполети ли ги злина заради онова, което сами са направили, тогава човекът става неблагодарник.</span>
<span data-aaya="49">На Аллах принадлежи владението на небесата и на земята. Сътворява Той каквото пожелае - дарява момичета на когото пожелае и дарява момчета на когото пожелае,</span>
<span data-aaya="50">или дарява момчета и момичета. И сторва безплоден когото пожелае. Той е всезнаещ, всемогъщ.</span>
<span data-aaya="51">С хората Аллах говори само чрез откровение или зад преграда, или като изпрати пратеник и му разкрива по Своя воля каквото пожелае. Той е всевишен, премъдър.</span>
<span data-aaya="52">Така и на теб [о, Мухаммад] разкрихме дух с Нашата повеля. А преди ти не знаеше нито какво е Книгата, нито вярата. Ала Ние го сторихме светлина, с която напътваме когото пожелаем от Нашите раби. Ти насочваш към правия път -</span>
<span data-aaya="53">пътя на Аллах, Комуто принадлежи всичко на небесата и всичко на земята. Да! При Аллах се връщат делата.</span>
</section>
<section data-sura="43">
<span data-name>سُوۡرَةُ الزُّخۡرُفِ</span>
<span data-aaya="1">Ха. Мим.</span>
<span data-aaya="2">Кълна се в ясната Книга.</span>
<span data-aaya="3">Ние я сторихме Коран на арабски, за да проумеете.</span>
<span data-aaya="4">Той е в Книгата-майка при Нас - възвисен, мъдър.</span>
<span data-aaya="5">Нима ще ви лишим от Напомнянето, защото сте хора престъпващи?</span>
<span data-aaya="6">И колко пророци изпратихме сред предците!</span>
<span data-aaya="7">И не е идвал при тях пророк, без да му се подиграят.</span>
<span data-aaya="8">И погубихме по-силни от тях. Отминаха много примери с предците.</span>
<span data-aaya="9">И ако ги попиташ кой е сътворил небесата и земята, ще рекат: “Сътворил ги е Всемогъщия, Всезнаещия,</span>
<span data-aaya="10">Който стори земята постеля за вас и прокара там пътища, за да се напътите.</span>
<span data-aaya="11">И Който изсипва от небето вода с мярка, и съживява с нея мъртвата земя. Така ще бъдете извадени [от гробовете].</span>
<span data-aaya="12">И Който сътвори всички видове, и направи за вас от корабите и от добитъка онова, с което пътувате,</span>
<span data-aaya="13">за да се настанявате на гърбовете им и да споменавате благодатта на вашия Господ, щом се настаните върху тях, и да казвате: “Пречист е Онзи, Който подчини това на нас! Ние сме неспособни за това.</span>
<span data-aaya="14">При нашия Господ ще се завърнем.”</span>
<span data-aaya="15">И Му приписаха [неверниците] част от Неговите раби. Човекът е явен неблагодарник.</span>
<span data-aaya="16">Нима от онова, което е сътворил, Той си взе дъщери, а на вас дари синовете?</span>
<span data-aaya="17">И когато известят някого от тях за раждането на онова, което той приписва на Аллах, лицето му помрачнява и спотайва печал.</span>
<span data-aaya="18">Нима [Му приписват] онези, които израстват сред накити и в спора са безсилни?</span>
<span data-aaya="19">Те сметнаха за женски ангелите, които са рабите на Всемилостивия. Нима присъстваха на тяхното сътворяване? Ще се запише тяхното твърдение и ще бъдат разпитвани.</span>
<span data-aaya="20">И казват: “Ако Всемилостивия пожелаеше, нямаше да им служим [на идолите].”   Те нямат знание за това, а само съчиняват.</span>
<span data-aaya="21">Или им дадохме друга книга преди това, та към нея се придържат?</span>
<span data-aaya="22">Не! Рекоха: “Заварихме предците си с религия. И ние по техните стъпки вървим.”</span>
<span data-aaya="23">И така, преди теб не изпратихме в никое селище предупредител, без живеещите там в доволство да рекат: “Заварихме предците си с религия и ние техните стъпки следваме.</span>
<span data-aaya="24">Рече: “Нима и ако съм дошъл при вас с по-добро напътване от това, с което заварихте предците си?” Рекоха: “Не вярваме в това, с което сте изпратени.”</span>
<span data-aaya="25">И им отмъстихме. И виж какъв бе краят на отричащите!</span>
<span data-aaya="26">Ибрахим рече на своя баща и на своя народ: “Аз отхвърлям това, на което служите,</span>
<span data-aaya="27">а [служа] само на Онзи, Който ме е създал. Той ще ме напъти.”</span>
<span data-aaya="28">И стори Той това слово да остане у неговите потомци, за да се върнат [към него].</span>
<span data-aaya="29">Да, на тези [неверници] и на техните предци дадох да се насладят, докато при тях дойде истината и явен пратеник.</span>
<span data-aaya="30">И щом истината дойде при тях, рекоха: “Това е магия. Ние не вярваме в нея.”</span>
<span data-aaya="31">И рекоха: “Защо този Коран не бе низпослан на някой големец от двете селища?”</span>
<span data-aaya="32">Нима те разпределят милостта на твоя Господ? Ние разпределяме помежду им тяхното препитание в земния живот и въздигаме едни от тях над други, та едните да се възползват от другите. А милостта на твоя Господ е по-добро от онова, което те трупат.</span>
<span data-aaya="33">Ако не бе [опасността] хората да станат общност от [неверници], щяхме да направим за онези, които не вярват във Всемилостивия - за домовете им - от сребро покриви и стълбища, по които да се изкачват,</span>
<span data-aaya="34">и [сребърни] врати за домовете им, и престоли, на които да се облягат,</span>
<span data-aaya="35">и украса. Но всичко това е само насладата на земния живот. А отвъдният при твоя Господ е за богобоязливите.</span>
<span data-aaya="36">А за онзи, който се отдръпва от напомнянето на Всемилостивия, определяме един сатана, той да му е приятел.</span>
<span data-aaya="37">Тези [сатани] ги възпират от пътя, а те мислят, че са напътени.</span>
<span data-aaya="38">А когато се яви той пред Нас, казва [на сатаната]: “Ах, да имаше между мен и теб разстояние, колкото от изток до запад! Колко лош приятел си бил!”</span>
<span data-aaya="39">И не ще ви е от полза Днес съучастието в мъчението, щом бяхте угнетители.</span>
<span data-aaya="40">Нима ти [о, Мухаммад] ще накараш глухия да чуе или ще напътиш слепия и онзи, който е в явна заблуда?</span>
<span data-aaya="41">И да те приберем, Ние ще им отмъстим.</span>
<span data-aaya="42">Или ще ти покажем онова, с което ги заплашвахме. Ние имаме надмощие.</span>
<span data-aaya="43">И се придържай към откровението, което ти бе разкрито! Ти си на правия път.</span>
<span data-aaya="44">То наистина е чест за теб и за твоя народ. И ще бъдете разпитвани.</span>
<span data-aaya="45">И питай онези от Нашите пратеници, които изпратихме преди теб, дали сме сторвали Ние други богове, на които да се служи, вместо на Всемилостивия!</span>
<span data-aaya="46">И Муса изпратихме с Нашите знамения при Фараона и знатните му хора, и той рече: “Аз съм пратеник от Господа на световете.”</span>
<span data-aaya="47">И когато им донесе Нашите знамения, те им се подиграха.</span>
<span data-aaya="48">И всяко знамение, което им показвахме, бе по-голямо от предишното. И ги сграбчвахме с мъчението, за да се завърнат [към правия път].</span>
<span data-aaya="49">И рекоха: “О, вълшебнико, позови за нас своя Господ за онова, което ти е обещал! И непременно ще се напътим.”</span>
<span data-aaya="50">И когато отмахнахме от тях мъчението, ето ги - нарушиха обещанието!</span>
<span data-aaya="51">И призова Фараонът своя народ, и рече: “О, народе мой, нима не принадлежи на мен владението над Египет и над тези реки, течащи край мен? Нима не виждате?</span>
<span data-aaya="52">Нима не съм по-добър от този, който е слаб и едвам обяснява?</span>
<span data-aaya="53">И защо не му бяха дарени гривни от злато или защо не дойдоха ангелите с него за подкрепа?”</span>
<span data-aaya="54">И така подведе той своя народ, и те му се покориха. Наистина бяха нечестиви хора.</span>
<span data-aaya="55">И когато Ни разгневиха, им отмъстихме и ги издавихме всичките.</span>
<span data-aaya="56">И ги сторихме поука и пример за идните.</span>
<span data-aaya="57">И когато синът на Мариам бе даден за пример, ето - твоят народ му се подигра!</span>
<span data-aaya="58">И рекоха: “Нашите богове ли са по-добри или той [Иса]?” Дадоха ти го само за спор. Да, те са заядлив народ.</span>
<span data-aaya="59">Той е само раб, комуто Ние дадохме благодат и го сторихме пример за синовете на Исраил.</span>
<span data-aaya="60">И ако пожелаехме, щяхме да сторим ангели вместо вас да останат на земята.</span>
<span data-aaya="61">Той е знак за Часа. И не се съмнявайте в него, и Ме следвайте! Това е правият път.</span>
<span data-aaya="62">И сатаната да не ви отклони! Той е ваш явен враг.</span>
<span data-aaya="63">И когато Иса донесе ясните знаци, рече: “Дойдох при вас с мъдростта и за да ви обясня част от онова, по което сте в разногласие! Затова бойте се от Аллах и ми се покорете!</span>
<span data-aaya="64">Аллах е моят Господ и вашият Господ. Затова единствено на Него служете! Това е правият път.”</span>
<span data-aaya="65">Но групите сред тях изпаднаха в разногласие [относно Иса]. Горко на угнетителите от мъчение в болезнения Ден!</span>
<span data-aaya="66">Нима очакват друго освен Часът да дойде при тях внезапно, без да усетят?</span>
<span data-aaya="67">В този Ден приятелите ще са врагове един на друг освен богобоязливите.</span>
<span data-aaya="68">“О, раби Мои, Днес няма страх за вас и не ще скърбите!</span>
<span data-aaya="69">Вие, които повярвахте в Нашите знамения и бяхте мюсюлмани -</span>
<span data-aaya="70">влезте в Рая, вие и съпругите ви, възрадвани!”</span>
<span data-aaya="71">Ще бъдат обслужвани с блюда от злато и с чаши, и ще има в тях, каквото душите поискат, и каквото радва очите. Там ще пребивавате вечно</span>
<span data-aaya="72">Това е Раят, който ви е оставен в наследство заради вашите дела!</span>
<span data-aaya="73">Има там за вас много плодове, от които ще ядете.</span>
<span data-aaya="74">Престъпниците ще пребивават вечно в мъчението на Ада.</span>
<span data-aaya="75">То не ще бъде облекчено и ще ги обземе отчаяние.</span>
<span data-aaya="76">Не ги угнетихме Ние, а те себе си угнетяваха.</span>
<span data-aaya="77">И ще зоват: “О, Малик, нека твоят Господ ни унищожи!” Ще рече: “Тук ще останете!”</span>
<span data-aaya="78">Донесохме ви истината, ала повечето от вас мразят истината.</span>
<span data-aaya="79">Нима [неверниците] нещо друго са решили? Но Ние също сме решили.</span>
<span data-aaya="80">Или смятат, че не чуваме техните тайни и скришните им беседи? Да, и Нашите пратеници [-ангели] при тях [всичко] записват.</span>
<span data-aaya="81">Кажи [о, Мухаммад]: “Ако Всемилостивия имаше син, Аз щях да съм първият от поклонниците.</span>
<span data-aaya="82">Пречист е Господът на небесата и на земята, Господът на Трона, от онова, което Му приписват!”</span>
<span data-aaya="83">Остави ги да затъват и да се забавляват, додето срещнат своя Ден, който им е обещан!</span>
<span data-aaya="84">Той е Богът на небето и Богът на земята. Той е Премъдрия, Всезнаещия.</span>
<span data-aaya="85">Да бъде благословен Онзи, Чието е владението на небесата и на земята, и на всичко между тях! При Него е знанието за Часа и при Него ще бъдете върнати.</span>
<span data-aaya="86">А онези, които [съдружаващите] зоват вместо Него, не могат да се застъпят, освен онези, които потвърждават истината и я знаят.</span>
<span data-aaya="87">И ако ги попиташ кой ги е сътворил, ще кажат: “Аллах!” Как тогава биват подлъгвани?</span>
<span data-aaya="88">И словата му: “О, Господи мой, тези са хора невярващи!...”</span>
<span data-aaya="89">Отдръпни се от тях [о, Мухаммад] и кажи: “Мир!” Те ще узнаят.</span>
</section>
<section data-sura="44">
<span data-name>سُوۡرَةُ الدُّخَانِ</span>
<span data-aaya="1">Ха. Мим.</span>
<span data-aaya="2">Кълна се в ясната Книга.</span>
<span data-aaya="3">Низпослахме я Ние в благословена нощ. Ние предупреждаваме.</span>
<span data-aaya="4">През нея се решава всяко мъдро дело</span>
<span data-aaya="5">по заповед от Нас. Ние пращаме [пратениците]</span>
<span data-aaya="6">милост от твоя Господ. Той е Всечуващия, Всезнаещия -</span>
<span data-aaya="7">Господът на небесата и на земята, и на всичко между тях, ако сте убедени.</span>
<span data-aaya="8">Няма друг Бог освен Него. Той съживява и Той умъртвява - вашият Господ и Господът на древните ви предци.</span>
<span data-aaya="9">Но те в съмнение се забавляват.</span>
<span data-aaya="10">Изчакай Деня, в който небето ще донесе явен дим!</span>
<span data-aaya="11">Той ще обгърне хората. “Това е болезнено мъчение.”</span>
<span data-aaya="12">[Неверниците ще кажат:] “Господи наш, премахни от Нас мъчението! Ние вече вярваме.”</span>
<span data-aaya="13">Как ще са се поучили, когато при тях дойде явен Пратеник,</span>
<span data-aaya="14">а те се отметнаха от него и рекоха: “Той е подучен, луд.”</span>
<span data-aaya="15">Ние ще отмахнем за малко мъчението, но пак ще се върнете.</span>
<span data-aaya="16">В този Ден най-силно ще ги сграбчим. Ние отмъщаваме.</span>
<span data-aaya="17">Преди тях изпитахме народа на Фараона, когато при тях дойде достоен пратеник:</span>
<span data-aaya="18">“Предайте на мен рабите на Аллах! Аз съм ваш доверен пратеник.”</span>
<span data-aaya="19">И не се възгордявайте пред Аллах! Донесох ви явен довод.</span>
<span data-aaya="20">И опазил ме моят Господ и вашият Господ, да не ме пребиете с камъни!</span>
<span data-aaya="21">А ако не ми вярвате, оставете ме!”</span>
<span data-aaya="22">И позова той своя Господ: “Тези хора са престъпници.”</span>
<span data-aaya="23">[Аллах каза:] “Върви с Моите раби нощем! Вас ще ви преследват.</span>
<span data-aaya="24">И остави морето разцепено! Те са войници, които ще бъдат издавени.”</span>
<span data-aaya="25">Колко градини и извори оставиха те,</span>
<span data-aaya="26">и ниви, и прекрасни места,</span>
<span data-aaya="27">и блаженство, на което се наслаждаваха!</span>
<span data-aaya="28">И така оставихме това в наследство на друг народ.</span>
<span data-aaya="29">И не ги оплака нито небето, нито земята. И не им бе дадена отсрочка.</span>
<span data-aaya="30">И спасихме синовете на Исраил от унизителното мъчение,</span>
<span data-aaya="31">от Фараона. Той бе горделивец от престъпващите.</span>
<span data-aaya="32">И ги избрахме - знаейки - да превъзхождат те народите [по тяхно време].</span>
<span data-aaya="33">И им дадохме от знаменията онова, в което имаше явно изпитание.</span>
<span data-aaya="34">Те [- неверниците] казват:</span>
<span data-aaya="35">“Смъртта е само веднъж. И не ще бъдем възкресени.</span>
<span data-aaya="36">Доведете нашите предци, ако говорите истината!”</span>
<span data-aaya="37">Те ли са по-добри, или народът на Туббаа и онези преди тях? Погубихме ги, защото бяха престъпници.</span>
<span data-aaya="38">И не сътворихме напразно небесата и земята, и всичко между тях.</span>
<span data-aaya="39">Сътворихме ги само с мъдрост. Ала повечето от тях не знаят.</span>
<span data-aaya="40">Денят на разделението е срокът за всички тях.</span>
<span data-aaya="41">Денят, в който близък не ще избави близък с нищо. И не ще им се помогне,</span>
<span data-aaya="42">освен когото Аллах пощади. Той е Всемогъщия, Милосърдния.</span>
<span data-aaya="43">Дървото Зокум</span>
<span data-aaya="44">е храната на всеки грешник.</span>
<span data-aaya="45">Подобно разтопен метал тя ще кипи в стомасите,</span>
<span data-aaya="46">сякаш кипи вряща вода.</span>
<span data-aaya="47">“Вземете го и го замъкнете в средата на Ада!</span>
<span data-aaya="48">После излейте върху главата му от мъчението на врящата вода:</span>
<span data-aaya="49">“Вкуси! Нали ти бе могъщият, знатният.”</span>
<span data-aaya="50">Това е, в което се съмнявахте.</span>
<span data-aaya="51">Богобоязливите ще са на сигурно място -</span>
<span data-aaya="52">сред градини и извори,</span>
<span data-aaya="53">ще са облечени в коприна и брокат, един срещу друг.</span>
<span data-aaya="54">Така! И ще им дадем за съпруги красавици с големи очи.</span>
<span data-aaya="55">Ще пожелават там всякъкъв плод - в сигурност.</span>
<span data-aaya="56">Не ще са вкусили там друга освен първата смърт [в земния им живот]. Ще ги опази Той от мъчението на Ада -</span>
<span data-aaya="57">благодат от твоя Господ. Това е великото спасение.</span>
<span data-aaya="58">Сторихме го [Корана] лесен - на твоя език, за да се поучат.</span>
<span data-aaya="59">И чакай! Те също очакват.</span>
</section>
<section data-sura="45">
<span data-name>سُوۡرَةُ الۡجَاثِيَةِ</span>
<span data-aaya="1">Ха. Мим.</span>
<span data-aaya="2">Низпославането на Книгата е от Аллах, Всемогъщия, Премъдрия.</span>
<span data-aaya="3">На небесата и на земята има знамения за вярващите.</span>
<span data-aaya="4">И във вашето сътворяване, и в това на тварите, пръснати [по земята], има знамения за хора убедени.</span>
<span data-aaya="5">И промяната на нощта и деня, и онова, което Аллах изсипва от небето за препитание, и съживява с него земята след нейната смърт, и смяната на ветровете, са знамения за хора проумяващи.</span>
<span data-aaya="6">Това са знаменията на Аллах. Четем ти ги според истината. Тогава в кое слово след Словото на Аллах и Неговите знамения ще повярват?</span>
<span data-aaya="7">Горко на всеки лъжец, грешник!</span>
<span data-aaya="8">Чува той знаменията на Аллах да му се четат, после надменно упорства, сякаш че не ги е чул. Възвести го за болезнено мъчение!</span>
<span data-aaya="9">И щом узнае нещо от Нашите знамения, той им се подиграва. За тези ще има унизително мъчение.</span>
<span data-aaya="10">Пред тях е Адът. И не ще ги избави с нищо онова, което са придобили, нито онова, което са взели за покровител вместо Аллах. За тях има огромно мъчение.</span>
<span data-aaya="11">Този [Коран] е напътствие. А за онези, които не вярват в знаменията на своя Господ, за тях има изтезание - болезнено мъчение.</span>
<span data-aaya="12">Аллах е, Който подчини за вас морето, за да плават там корабите според Неговата повеля и за да търсите от Неговото обилие. И за да сте признателни.</span>
<span data-aaya="13">И подчини Той за вас всичко на небесата и всичко на земята - всичко е от Него. В това има знамения за хора мислещи.</span>
<span data-aaya="14">Кажи на вярващите да прощават на онези, които не очакват дните на Аллах, но Той ще въздаде на всички хора, каквото са придобили!</span>
<span data-aaya="15">Който върши праведни дела, то е за самия него, а който върши злини, то е в негов ущърб. После при вашия Господ ще бъдете върнати.</span>
<span data-aaya="16">И дадохме на синовете на Исраил Писанието и отсъждането, и пророчеството, и им дарихме от благата, и ги предпочетохме над народите [тогава].</span>
<span data-aaya="17">И им дадохме ясни знаци за [съдбовната] повеля. Но те изпаднаха в разногласие от завист помежду им, щом при тях дойде знанието. В Деня на възкресението твоят Господ ще отсъди между тях за онова, по което са били в разногласие.</span>
<span data-aaya="18">После ти отредихме [о, Мухаммад] да си на правия път в повелята. Следвай него, а не следвай страстите на онези, които не знаят!</span>
<span data-aaya="19">Те не могат да те избавят от Аллах с нищо. Угнетителите са покровители един на друг. А Аллах е Покровителят на богобоязливите.</span>
<span data-aaya="20">Този [Коран] е прозрение за хората и напътствие, и милост за убедените.</span>
<span data-aaya="21">Нима онези, които вършат злини, смятат, че в живота им и в смъртта им ще ги сторим равни с онези, които вярват и вършат праведни дела? Колко лошо отсъждат!</span>
<span data-aaya="22">И сътвори Аллах небесата и земята с мъдрост, и за да се въздаде на всяка душа, каквото е придобила, и не ще бъдат угнетени.</span>
<span data-aaya="23">Не виждаш ли онзи, който взима за божество своите страсти? И го остави Аллах в заблуда, знаейки, и запечата слуха и сърцето му, и сложи преграда пред погледа му. Кой ще го напъти подир Аллах? Не ще ли се поучите?</span>
<span data-aaya="24">И казват: “Съществува само земният ни живот. Умираме и живеем, и само времето ни погубва.” А те нямат знание за това и само предполагат.</span>
<span data-aaya="25">И когато им бъдат четени ясните Ни знамения, техният довод е само да рекат: “Елате с предците ни, ако говорите истината!”</span>
<span data-aaya="26">Кажи: “Аллах ви съживява, после ви умъртвява, после ще ви събере в Деня на възкресението, за който няма съмнение. Ала повечето хора не знаят.”</span>
<span data-aaya="27">На Аллах принадлежи владението на небесата и на земята. И в Деня, когато Часът настъпи, в този Ден измамниците ще загубят.</span>
<span data-aaya="28">И ще видиш всяка общност на колене. Всяка общност ще бъде призована към своята книга: “Днес ще ви се въздаде за вашите дела.</span>
<span data-aaya="29">Това е Нашата Книга. Тя говори истината за вас. Ние сме записали вашите дела.”</span>
<span data-aaya="30">Онези, които вярват и вършат праведни дела, техният Господ ще ги въведе в Своята милост. Това е явното спасение.</span>
<span data-aaya="31">А на онези, които не вярват [ще се каже]: “Не ви ли бяха четени Моите знамения? Но се възгордяхте и бяхте хора-престъпници.</span>
<span data-aaya="32">И когато се каза, че обещанието на Аллах е истинно, и че няма съмнение за Часа, рекохте: “Не знаем какво е Часът - само предполагаме, но не сме убедени.”</span>
<span data-aaya="33">И ще се появят пред тях злините, които те извършиха, и ще ги обгради онова, на което се подиграваха.</span>
<span data-aaya="34">И ще се рече: “Днес ще ви забравим, както и вие забравихте срещата в този свой Ден. Мястото ви е Огънят и не ще има за вас закрилници.</span>
<span data-aaya="35">Това е, защото се подигравахте със знаменията на Аллах и ви изкуси земният живот.” А Днес не ще бъдат изведени оттук и не ще им бъде позволено покаяние.</span>
<span data-aaya="36">Прославата е за Аллах - Господа на небесата и Господа на земята, Господа на световете.</span>
<span data-aaya="37">Негово е величието на небесата и на земята. Той е Всемогъщия, Премъдрия.</span>
</section>
<section data-sura="46">
<span data-name>سُوۡرَةُ الۡاَحۡقَافِ</span>
<span data-aaya="1">Ха. Мим.</span>
<span data-aaya="2">Низпославането на Книгата е от Аллах, Всемогъщия, Премъдрия.</span>
<span data-aaya="3">Сътворихме Ние небесата и земята, и всичко между тях, единствено с мъдрост и за определен срок. А които не вярват, се отвръщат от това, за което са предупредени.</span>
<span data-aaya="4">Кажи: “Виждате ли онези, които зовете вместо Аллах? Покажете ми какво сътвориха те от земята, или имат съучастие на небесата? Донесете ми книга отпреди тази или остатък от знание, ако говорите истината!”</span>
<span data-aaya="5">И кой е по-заблуден от онзи, който зове не Аллах, а онези, които не ще му откликнат до Деня на възкресението и неговия зов не чуват?</span>
<span data-aaya="6">И когато хората бъдат събрани, те ще се окажат техни врагове и ще отричат служенето им.</span>
<span data-aaya="7">И когато им бяха четени ясните Ни знамения, неверниците казваха за истината, след като дойде при тях: “Това е явна магия.”</span>
<span data-aaya="8">Или казваха: “Той си го е измислил.” Кажи [о, Мухаммад]: “Ако съм го измислил, вие с нищо не ще ме избавите от Аллах. Той най-добре знае в какво се впускате за него. Достатъчен е Той за свидетел между мен и вас. Той е Опрощаващия, Милосърдния.”</span>
<span data-aaya="9">Кажи: “Аз не съм първият пратеник и не знам нито с мен какво ще стане, нито с вас. Следвам само каквото ми бъде разкрито. Аз съм само явен предупредител.”</span>
<span data-aaya="10">Кажи: “Виждате ли какво ще стане, ако този [Коран] наистина е от Аллах, а вие го отричате! И въпреки че един от синовете на Исраил е засвидетелствал, че [Коранът и предишните писания] са сходни, и затова е повярвал, вие се възгордявате. Аллах не напътва х</span>
<span data-aaya="11">Неверниците рекоха за вярващите: “Ако той беше добро нещо, нямаше да ни изпреварят към него.” И тъй като не пожелаха да се напътят чрез него, казват: “Той е стара лъжа.”</span>
<span data-aaya="12">А преди него бе Писанието на Муса - водител и милост. А този [Коран] е потвърждаваща Книга на арабски език, за да предупреди угнетителите и да е радостна вест за благодетелните.</span>
<span data-aaya="13">За онези, които казват: “Нашият Господ е Аллах!”, после следват правия път - не ще има страх за тях и не ще скърбят.</span>
<span data-aaya="14">Те са обитателите на Рая, там ще пребивават вечно - въздаяние за техните дела.</span>
<span data-aaya="15">И повелихме на човека да се отнася добре с родителите си. Носила го е майка му с усилие и го е родила с усилие. И бременността с него заедно с отбиването му е тридесет месеца. Когато достигне своята зрелост и достигне четиридесет години, той казва: “Госпо</span>
<span data-aaya="16">На такива ще приемем хубавите дела и ще им опростим лошите постъпки. Те са от обитателите на Рая - истинно обещание, което им е обещано.</span>
<span data-aaya="17">А който казва на родителите си: “Уф, пък и вие! Нима ме плашите, че ще бъда възкресен - а предишните поколения си отидоха?...” - родителите му зоват Аллах на помощ: “Горко ти! Бъди вярващ! Обещанието на Аллах е истинно.”, а той казва: “Това са само леге</span>
<span data-aaya="18">спрямо такива се сбъдна словото сред отминали преди тях общности от джиновете и от хората. Те са губещите.</span>
<span data-aaya="19">За всички има степени от онова, което са извършили. Той ще им изплати за техните деяния и не ще бъдат угнетени.</span>
<span data-aaya="20">И в Деня, когато неверниците бъдат докарани пред Огъня, [ще им бъде казано:] “Пропиляхте вашите блага в земния живот и им се насладихте, а Днес ще ви се въздаде с унизителното мъчение, защото на земята бяхте надменни без право и защото бяхте нечестивци.”</span>
<span data-aaya="21">И спомни си [Худ -] брата на адитите, който предупреждаваше своя народ при пясъчните хълмове, където бяха минали много предупредители и дотогава, и след това: “Служете единствено на Аллах! Страхувам се за вас от мъчение във великия Ден.”</span>
<span data-aaya="22">Рекоха: “Нима дойде при нас да ни отлъчиш от нашите богове? Донеси ни онова, което ни обещаваш, ако говориш истината!”</span>
<span data-aaya="23">Рече: “Знанието е само при Аллах, а аз ви оповестявам само онова, с което съм изпратен. Ала виждам, че сте невежи хора.”</span>
<span data-aaya="24">И когато го видяха - широк облак, прииждащ към техните долини, - рекоха: “Това е облак, който ще изсипе дъжд над нас”. Но не, то е онова, за което бързахте - вятър с болезнено мъчение в него.</span>
<span data-aaya="25">Той опустошава всяко нещо по волята на своя Господ. А от тях останаха само [руините на] домовете им. Така наказваме хората-престъпници.</span>
<span data-aaya="26">И ги бяхме утвърдили повече, отколкото вас утвърдихме [о, жители на Мека]. И им дадохме слух и зрение, и сърца. Но с нищо не ги избавиха нито слухът им, нито зрението, нито сърцата, защото отхвърляха знаменията на Аллах. И ги обгради онова, на което се по</span>
<span data-aaya="27">И погубихме селищата около вас, и разяснихме знаменията, за да се завърнат [към вярата]!</span>
<span data-aaya="28">И защо не им помогнаха онези, които те приеха за богове и на които се отдадоха вместо на Аллах? Да, изоставиха ги. Това е само тяхна лъжа и измислица.</span>
<span data-aaya="29">[И спомни си о, Мухаммад] как насочихме към теб група джинове, за да слушат Корана. И когато пристигнаха там, рекоха: “Слушайте!” И щом бе приключено, те се завърнаха при своя народ с предупреждение.</span>
<span data-aaya="30">Рекоха: “О, народе наш, чухме Книга, низпослана подир Муса в потвърждение на онова, което е преди нея. Насочва тя към истината и към правия път.</span>
<span data-aaya="31">О, народе наш, откликнете на зовящия към Аллах и му вярвайте! Ще ви опрости Той греховете и ще ви предпази от болезнено мъчение.</span>
<span data-aaya="32">А който не откликне на зовящия към Аллах - той е безсилен на земята и няма друг покровител освен Него. Такива са в явна заблуда.”</span>
<span data-aaya="33">Не виждат ли, че Аллах, Който сътвори небесата и земята, и не се умори от тяхното сътворяване, има сила да съживи мъртвите? Да, Той над всяко нещо има сила.</span>
<span data-aaya="34">В Деня, когато неверниците бъдат докарани пред Огъня [ще им се каже:]: “Не е ли това истината?”, ще кажат: “Да, кълнем се в нашия Господ!” Ще каже [Аллах]: “Вкусете тогава мъчението, защото бяхте неверници!”</span>
<span data-aaya="35">Затова и ти бъди търпелив [о, Мухаммад], както търпяха пратениците, удостоени с твърдост, и не бързай за тези [неверници]! В Деня, когато видят онова, което им е обещано, ще им се стори, че са престояли само един час от деня. Този [Коран] е послание. А н</span>
</section>
<section data-sura="47">
<span data-name>سُوۡرَةُ مُحَمَّدٍ</span>
<span data-aaya="1">На онези, които не вярват и възпират от пътя на Аллах, Той ще провали делата им.</span>
<span data-aaya="2">А на онези, които вярват и вършат праведни дела, и вярват в низпосланото на Мухаммад - а то е истината от техния Господ, - Той ще им опрости лошите им постъпки и ще подобри положението им.</span>
<span data-aaya="3">Така е, защото неверниците следват лъжата, а вярващите следват истината от своя Господ. Така Аллах дава на хората примери за тях.</span>
<span data-aaya="4">И когато [в битка] срещнете неверниците, удряйте по шията, додето ги надвиете, и здраво ги вържете! А после - или милост, или откуп, когато войната приключи. Така е! А ако Аллах пожелае, би им отмъстил, но иска Той да изпита едни от вас чрез други. А на</span>
<span data-aaya="5">Той ще ги напъти и ще подобри положението им.</span>
<span data-aaya="6">И ще ги въведе в Рая, за който ги е известил.</span>
<span data-aaya="7">О, вярващи, ако подкрепите [делото на] Аллах, и Той ще ви подкрепи, и ще утвърди стъпките ви.</span>
<span data-aaya="8">А които не повярват - гибел за тях! Ще провали Той делата им.</span>
<span data-aaya="9">Това е, защото възненавиждат низпосланото от Аллах и затова Той прави безплодни делата им.</span>
<span data-aaya="10">Нима не ходят по земята и не виждат какъв бе краят на онези преди тях? Аллах ги унищожи. Това очаква неверниците.</span>
<span data-aaya="11">Така е, защото Аллах е Покровителят на вярващите, а неверниците нямат покровител.</span>
<span data-aaya="12">Аллах ще въведе онези, които вярват и вършат праведни дела, в Градините, сред които реки текат. А неверниците се наслаждават и ядат, както добитъкът яде. И Огънят ще им е обиталище.</span>
<span data-aaya="13">И колко селища погубихме, по-силни от твоето селище [Мека], което те прогони! И никой не им помогна.</span>
<span data-aaya="14">Нима са равни онзи, който има ясен знак от своя Господ, и онзи, чието лошо деяние му е разкрасено и следва своите страсти?</span>
<span data-aaya="15">Нима Раят, обещан на богобоязливите, с реки от вода, която не застоява, и реки от мляко с вкус, който не се променя, и реки от вино приятно за пиещите, и реки пречистен мед, и в който има за тях от всякакви плодове, и опрощение от техния Господ, е като он</span>
<span data-aaya="16">А някои от тях те изслушват, но щом си отидат от теб, казват на дарените със знанието: “Какво рече той преди малко?” Те са онези, чиито сърца Аллах запечата и които следват своите страсти.</span>
<span data-aaya="17">А на онези, които следват правия път, Той увеличава напътствието и ги дарява с богобоязливост.</span>
<span data-aaya="18">И нима очакват друго освен внезапно за тях да настъпи Часът? Вече се появиха неговите признаци. Но за какво ще им е тяхното напомняне, щом той настъпи за тях?</span>
<span data-aaya="19">И знай [о, Мухаммад], че няма друг Бог освен Аллах! И моли опрощение за своя грях и за вярващите мъже и жени! Аллах знае къде се движите и къде пребивавате.</span>
<span data-aaya="20">Вярващите казват: “Да бе низпослана сура [за сражение]!” А щом бъде низпослана неотменима сура и в нея се споменава за сражение, виждаш как онези, в чиито сърца има болест, те гледат с поглед на изпаднал в несвяст пред смъртта. А най-достойното за тях</span>
<span data-aaya="21">е покорство и благо слово. А щом се даде твърда повеля [за сражение], да бъдат искрени пред Аллах е най-доброто за тях.</span>
<span data-aaya="22">А щом се отвърнете, нима от вас се очаква друго освен да сеете развала по земята и да прекъсвате родствените си връзки?</span>
<span data-aaya="23">Тези са, които Аллах прокле и ги стори глухи и слепи.</span>
<span data-aaya="24">И нима не размишляват над Корана или сърцата им са под ключ?</span>
<span data-aaya="25">Онези, които обръщат гръб, след като напътствието им се изясни, тях сатаната ги подвежда и им дава празни надежди.</span>
<span data-aaya="26">Това е, защото казват на онези, които възненавиждат низпосланото от Аллах: “Ще ви последваме в част от делото.” А Аллах знае какво спотайват.</span>
<span data-aaya="27">А как ще бъде, когато ангелите ги приберат, удряйки ги по лицето и гърба?</span>
<span data-aaya="28">Това е, защото следват онова, което предизвиква гнева на Аллах и възненавиждат Неговото благоволение, затова Той проваля делата им.</span>
<span data-aaya="29">Нима онези, в чиито сърца има болест, смятат, че Аллах не ще разкрие злобата им?</span>
<span data-aaya="30">И ако желаехме, Ние щяхме да ти ги покажем [о, Мухаммад] и ти би ги познал по чертите им, и би ги познал по словото им. Аллах знае вашите дела.</span>
<span data-aaya="31">И ще ви подложим на изпитание, докато отличим сред вас борещите се по пътя на Аллах и търпеливите, и разкрием вестите за вас.</span>
<span data-aaya="32">Онези, които не вярват и възпират от пътя на Аллах, и се противят на Пратеника, след като им се изясни напътствието, не ще навредят на Аллах с нищо и Той ще провали делата им.</span>
<span data-aaya="33">О, вярващи, покорявайте се на Аллах и се покорявайте на Пратеника, и не погубвайте делата си!</span>
<span data-aaya="34">На онези, които не вярват и възпират от пътя на Аллах, и умират неверници, Аллах не ще опрости.</span>
<span data-aaya="35">И не падайте духом [при сражение], та да зовете за мир! Вие ще надделеете! Аллах е с вас и Той не ще погуби вашите дела.</span>
<span data-aaya="36">Земният живот е само игра и забава. И ако повярвате и се боите, Той ще ви въздаде наградата. Той не иска имотите ви.</span>
<span data-aaya="37">Ако ви ги поиска и ви принуди, вие ще се поскъпите и Той ще изкара наяве злобата ви.</span>
<span data-aaya="38">Ето, вие сте онези, които са позовани да раздават по пътя на Аллах. Но сред вас има скъперници, а който е скъперник, той само спрямо себе си е скъперник. Аллах е Пребогатия, вие сте бедните. И отвърнете ли се, Той ще ви замени с други хора и те не ще бъда</span>
</section>
<section data-sura="48">
<span data-name>سُوۡرَةُ الۡفَتۡحِ</span>
<span data-aaya="1">Ние ти дарихме [о, Мухаммад] явна победа,</span>
<span data-aaya="2">за да опрости Аллах твоите предишни грехове, и следващите, и за да довърши Той Своята благодат към теб, и за да те насочи по правия път,</span>
<span data-aaya="3">и за да те подкрепи Аллах с могъща подкрепа.</span>
<span data-aaya="4">Той е, Който низпосла спокойствие в сърцата на вярващите, за да подсили тяхната вяра. На Аллах принадлежат войнствата и на небесата, и на земята. Аллах е всезнаещ, премъдър -</span>
<span data-aaya="5">и за да въведе вярващите мъже и жени в Градините, сред които реки текат - там ще пребивават вечно, - и да ги избави от лошите им постъпки. Това е велико спасение при Аллах.</span>
<span data-aaya="6">И за да накаже лицемерните мъже и жени, и съдружаващите мъже и жени, които допускат за Аллах лоша догадка. Над тях да е лошата превратност! Аллах им се разгневи и ги прокле, и приготви за тях Ада. Колко лоша участ е той!</span>
<span data-aaya="7">На Аллах принадлежат войнствата и на небесата, и на земята. Аллах е всемогъщ, премъдър.</span>
<span data-aaya="8">Изпратихме те Ние [о, Мухаммад] за свидетел и благовестител, и предупредител,</span>
<span data-aaya="9">за да вярвате в Аллах и в Неговия Пратеник, и да Го прославяте, и да Го почитате, и да Го възхвалявате сутрин и вечер.</span>
<span data-aaya="10">Онези, които заявяват вярност към теб [о, Мухаммад], те заявяват вярност към Аллах. Ръката на Аллах е върху ръцете им. А който наруши, само в свой ущърб нарушава. А който изпълнява обета си пред Аллах, Той ще му дари огромна награда.</span>
<span data-aaya="11">Останалите [по домовете си лицемери] бедуини ще ти рекат: “Задържаха ни нашите имоти и семейства, затова моли за нас опрощение!” Изричат с езиците си онова, което не е в сърцата им. Кажи: “Кой ще попречи с нещо на Аллах, ако Той пожелае да ви засегне с бе</span>
<span data-aaya="12">Но вие мислехте, че Пратеника и вярващите никога не ще се върнат при своите семейства. И бе разкрасено това в сърцата ви. И допуснахте лоша догадка. И станахте погубени хора.</span>
<span data-aaya="13">А за онези, които не вярват в Аллах и в Неговия Пратеник - Ние сме приготвили за неверниците пламъци.</span>
<span data-aaya="14">На Аллах принадлежи владението на небесата и на земята. Опрощава Той комуто пожелае и наказва Той когото пожелае. Аллах е опрощаващ, милосърден.</span>
<span data-aaya="15">Останалите [по домовете си] ще рекат, когато се отправите [на война] към богатства, за да ги вземете: “Позволете ни да ви последваме!” Искат да променят Словото на Аллах. Кажи: “Не ще ни последвате. Така рече Аллах от по-рано.” Ще кажат: “Не, вие ни завиж</span>
<span data-aaya="16">Кажи на останалите [по домовете си] бедуини: “Ще бъдете призовани срещу хора с огромна сила. Или ще се сражавате с тях, или ще се покорят. Аллах ще ви дари хубава награда, ако се подчините. А ако се отметнете, както се отметнахте преди, ще ви накаже Той с</span>
<span data-aaya="17">За слепеца не е грях, нито за куция е грях, нито за болния е грях, [ако не излязат на сражение]. А който се подчинява на Аллах и на Неговия Пратеник, ще го въведе Той в Градините, сред които реки текат. А който се отметне, ще го накаже Той с болезнено мъч</span>
<span data-aaya="18">Аллах бе доволен от вярващите, когато ти заявиха вярност под дървото [о, Мухаммад]. И узна Той какво имат в сърцата си. И спусна Той спокойствие над тях. И им въздаде близка победа.</span>
<span data-aaya="19">И много богатства ще вземат. Аллах е всемогъщ, премъдър.</span>
<span data-aaya="20">Аллах ви обеща да вземете [във война] много богатства и ускори това за вас. И възпря от вас ръцете на хората, за да бъде то знак за вярващите и да ви насочи по правия път.</span>
<span data-aaya="21">А други [победи], които не бяха по силите ви, Аллах потули. Аллах за всяко нещо има сила.</span>
<span data-aaya="22">А ако неверниците бяха се сражавали с вас, щяха да ви обърнат гръб. И нямаше да намерят нито покровител, нито избавител -</span>
<span data-aaya="23">такъв бе обичаят на Аллах и преди. И ти не ще откриеш промяна в обичая на Аллах.</span>
<span data-aaya="24">Той е, Който възпря край Мека техните ръце от вас и вашите ръце от тях, след като ви отреди да ги победите. Аллах е зрящ за вашите дела.</span>
<span data-aaya="25">Те са онези, които не повярваха и ви възпряха от Свещената джамия, и задържаха жертвените животни, да не стигнат местоназначението си. И ако нямаше вярващи мъже и жени, които не познавахте, и да ги прегазите, без да знаете, и така да ви сполети грях... Ал</span>
<span data-aaya="26">Когато неверниците сложиха в сърцата си яростта - яростта на невежеството, - Аллах спусна спокойствието Си над Своя Пратеник и над вярващите, и ги обвърза със словото на богобоязънта. И бяха най-достойни те за него, и го заслужаваха. Аллах всяко нещо зн</span>
<span data-aaya="27">Аллах превърна съновидението на Своя Пратеник в истина. “Ще влезете в Свещената джамия, ако Аллах е пожелал, в безопасност, с бръснати глави или подстригани, без да се страхувате.” И знае Той, каквото вие не знаете. И освен това ви отреди близка победа.</span>
<span data-aaya="28">Той е, Който изпрати Своя Пратеник с напътствието и с правата религия, за да я въздигне над всички религии. Достатъчен е Аллах за свидетел.</span>
<span data-aaya="29">Мухаммад е Пратеника на Аллах. А онези, които са заедно с него, са строги към неверниците, милостиви помежду си. Виждаш ги да се покланят и да свеждат чела до земята в суджуд. Търсят щедрост от Аллах и благоволение. Техният белег е по лицата им - от след</span>
</section>
<section data-sura="49">
<span data-name>سُوۡرَةُ الۡحُجُراتِ</span>
<span data-aaya="1">О, вярващи, не предварвайте Аллах и Неговия Пратеник, и бойте се от Аллах. Аллах е всечуващ, всезнаещ.</span>
<span data-aaya="2">О, вярващи, не надигайте глас над гласа на Пророка и не му говорете високо, както говорите помежду си, за да не пропаднат делата ви, без да усетите!</span>
<span data-aaya="3">Онези, които снишават глас пред Пратеника на Аллах, те са онези, чиито сърца Аллах е изпитал за богобоязънта. За тях има опрощение и велика награда.</span>
<span data-aaya="4">Онези, които те призовават иззад стаите - повечето от тях не проумяват.</span>
<span data-aaya="5">А ако бяха изтърпели, докато им се покажеш, щеше да е най-доброто за тях. Аллах е опрощаващ, милосърден.</span>
<span data-aaya="6">О, вярващи, ако нечестивец ви донесе вест, проучете я, за да не засегнете някои хора от неведение, та за онова, което сте извършили, да съжалявате!</span>
<span data-aaya="7">И знайте, че сред вас е Пратеника на Аллах! Ако той се вслушваше във вас за много дела, щяхте да пострадате. Но Аллах вдъхна у вас любов към вярата и я разкраси в сърцата ви, и пробуди у вас омраза към неверието, нечестивостта и неподчинението. Тези са въ</span>
<span data-aaya="8">Това е щедрост и благодат от Аллах. Аллах е всезнаещ, премъдър.</span>
<span data-aaya="9">И ако две групи от вярващите се сбият, помирете ги! Но ако едната от тях престъпи спрямо другата, сражавайте се против онази, която е престъпила, докато се върне към повелята на Аллах! А щом се върне, помирете ги справедливо и постъпете безпристрастно! Ал</span>
<span data-aaya="10">Вярващите са братя, затова помирявайте своите братя и бойте се от Аллах, за да бъдете помилвани!</span>
<span data-aaya="11">О, вярващи, едни мъже от вас да не се присмиват на други! Може да са по-добри от тях. Нито жени - на жени... Може да са по-добри от тях. И не се хулете, и не се назовавайте с оскърбителни прякори! Колко лошо е името нечестивост подир вярата! А които не с</span>
<span data-aaya="12">О, вярващи, много странете от подозрението! Понякога подозрението е грях. И не се дебнете, и не злословете един за друг! Нима на някого от вас ще се хареса да яде плътта на мъртвия си брат? Вие се отвращавате от това. И бойте се от Аллах! Аллах е приемащ</span>
<span data-aaya="13">О, хора, Ние ви сътворихме от един мъж и една жена, и ви сторихме народи и племена, за да се опознавате. Най-достоен измежду вас при Аллах е най-богобоязливият. Аллах е всезнаещ, сведущ.</span>
<span data-aaya="14">Бедуините рекоха: “Ние повярвахме.” Кажи: “Не сте повярвали, ала кажете: “Отдадохме се на Аллах!”, защото вярата не е влязла още в сърцата ви. И ако се покорите на Аллах и на Неговия Пратеник, Той не ще отнеме нищо от делата ви. Аллах е опрощаващ, милосър</span>
<span data-aaya="15">Вярващи са именно онези, които вярват в Аллах и в Неговия Пратеник, после не се усъмняват и се борят чрез своите имоти и души по пътя на Аллах. Те са искрените.</span>
<span data-aaya="16">Кажи: “Нима Аллах известявате вие за вашата религия, след като Аллах знае всичко на небесата и всичко на земята. Аллах всяко нещо знае.”</span>
<span data-aaya="17">Смятат, че теб облагодетелстват, приемайки Исляма. Кажи [о, Мухаммад]: “Не мен облагодетелствате, приемайки Исляма, а Аллах ви облагодетелства, че ви напъти за вярата, ако сте искрени.”</span>
<span data-aaya="18">Аллах знае неведомото на небесата и на земята. Аллах съзира вашите дела.</span>
</section>
<section data-sura="50">
<span data-name>سُوۡرَةُ قٓ</span>
<span data-aaya="1">Каф. Кълна се в славния Коран.</span>
<span data-aaya="2">Да, учудиха се, че им се яви предупредител измежду тях. И рекоха неверниците: “Това е чудно нещо.</span>
<span data-aaya="3">Нима след като умрем и станем на пръст [ще бъдем възкресени]? Такова завръщане е невероятно.”</span>
<span data-aaya="4">Знаем Ние какво земята отнема от тях и имаме съхраняваща Книга.</span>
<span data-aaya="5">Ала те взеха за лъжа истината, когато дойде при тях и са в недоумение.</span>
<span data-aaya="6">Нима не виждат небето над тях, как Ние го изградихме и го украсихме, и е без процепи?</span>
<span data-aaya="7">И земята разпростряхме, и положихме по нея непоклатими планини, и сторихме от нея да поникнат всякакви прекрасни видове -</span>
<span data-aaya="8">поука и напомняне за всеки покайващ се раб.</span>
<span data-aaya="9">И изсипваме от небето благословена вода, и сторваме да израстват чрез нея градини и зърно за жътва,</span>
<span data-aaya="10">и високи палми с гроздове, скупчени един връз друг -</span>
<span data-aaya="11">препитание за рабите. И съживяваме с нея мъртва земя. Така ще бъде и възкресението.</span>
<span data-aaya="12">Преди тях смятаха, че е лъжа и народът на Нух, и обитателите на ар-Рас, и самудяните,</span>
<span data-aaya="13">и адитите, и Фараонът, и братята на Лут,</span>
<span data-aaya="14">и обитателите на Горичката, и народът на Туббаа. Всички смятаха за лъжци пратениците и се изпълни Моето обещание.</span>
<span data-aaya="15">Нима Ни затрудни първото сътворяване? Ала се съмняват те в новото сътворяване.</span>
<span data-aaya="16">Сътворихме Ние човека и знаем какво му нашепва неговата душа. Ние сме по-близо до него, отколкото вената на шията [му].</span>
<span data-aaya="17">Отдясно и отляво на него стоят два записващи ангела,</span>
<span data-aaya="18">не изрича и една дума, без да има готов надзорник при него.</span>
<span data-aaya="19">И смъртната агония ще донесе истината: “Това е, което си избягвал.”</span>
<span data-aaya="20">И ще се протръби с Рога. “Това е Денят на обещанието!”</span>
<span data-aaya="21">И с всеки човек ще дойде водач и свидетел [от ангелите].</span>
<span data-aaya="22">[И ще му се каже:] “Ти нехаеше за това. Но снехме от теб покривалото и твоят поглед Днес е проницателен.”</span>
<span data-aaya="23">А съпътствалият го [ангел] ще каже: “Готово е това, което е у мен.”</span>
<span data-aaya="24">“Хвърлете в Ада всеки упорстващ неверник,</span>
<span data-aaya="25">възпиращ доброто, престъпващ, съмняващ се,</span>
<span data-aaya="26">който прие за бог друг заедно с Аллах! Затова го хвърлете в суровото мъчение!”</span>
<span data-aaya="27">Съпътствалият го [сатана] ще каже: “Господи наш, не аз го накарах да престъпва, а сам той бе в дълбока заблуда.”</span>
<span data-aaya="28">Ще каже [Аллах]: “Не се карайте пред Мен! Аз ви предупреждавах.</span>
<span data-aaya="29">Не се променя Моето Слово. И не съм угнетител на рабите.”</span>
<span data-aaya="30">В този Ден ще кажем на Ада: “Напълни ли се?” А той ще рече: “Има ли още?”</span>
<span data-aaya="31">И не след дълго Раят ще бъде приближен за богобоязливите.</span>
<span data-aaya="32">Това е, което ви бе обещано - за всеки покайващ се, спазващ [повелите],</span>
<span data-aaya="33">който и в уединение се бои от Всемилостивия, и идва със сърце, молещо за прошка.</span>
<span data-aaya="34">“Влезте тук в мир! Това е Денят на вечността!”</span>
<span data-aaya="35">Ще имат там, каквото пожелаят, а при Нас има повече.</span>
<span data-aaya="36">И колко поколения преди тях погубихме, а бяха по-силни от тях и обикаляха по земята! Но има ли избавление?</span>
<span data-aaya="37">Наистина в това се съдържа поука за всеки, който има сърце или се вслушва и е свидетел.</span>
<span data-aaya="38">Сътворихме Ние небесата и земята, и всичко между тях в шест дни, без да Ни засегне умора.</span>
<span data-aaya="39">Бъди търпелив към това, което казват, и прославяй с възхвала своя Господ преди изгрева на слънцето и преди залеза!</span>
<span data-aaya="40">И през нощта Го прославяй, и след поклоните!</span>
<span data-aaya="41">И вслушвай се в Деня, когато прогласяващият ще прогласи от близко място!</span>
<span data-aaya="42">В този Ден ще чуят Вика с истината. Това е Денят на възкресението.</span>
<span data-aaya="43">Ние съживяваме и Ние умъртвяваме, и при Нас е завръщането.</span>
<span data-aaya="44">В този Ден земята ще се разцепи над тях - забързани. Това е събиране, лесно за Нас.</span>
<span data-aaya="45">Най-добре Ние знаем какво изричат. А ти не си за тях принудител. И поучавай с Корана всеки, който се страхува от Моето предупреждение!</span>
</section>
<section data-sura="51">
<span data-name>سُوۡرَةُ الذَّارِياتِ</span>
<span data-aaya="1">Кълна се в отвяващите с веене [ветрове]</span>
<span data-aaya="2">и в носещите товар [облаци],</span>
<span data-aaya="3">и в плаващите с лекота [кораби],</span>
<span data-aaya="4">и в разпределящите по повеля [ангели],</span>
<span data-aaya="5">че е истина това, което ви е обещано!</span>
<span data-aaya="6">И че възмездието ще настъпи.</span>
<span data-aaya="7">Кълна се в небето, осеяно с пътища!</span>
<span data-aaya="8">Объркани са вашите слова [о, неверници].</span>
<span data-aaya="9">Отклонява се от него онзи, който е бил отклонен.</span>
<span data-aaya="10">Проклети да са лъжците,</span>
<span data-aaya="11">които в бездната [на неверието] нехаят!</span>
<span data-aaya="12">Питат: “Кога ще е Съдният ден?”</span>
<span data-aaya="13">В този Ден върху Огъня ще бъдат измъчвани.</span>
<span data-aaya="14">“Вкусете своето мъчение! Това е, за което бързахте.”</span>
<span data-aaya="15">Богобоязливите ще бъдат сред градини и извори,</span>
<span data-aaya="16">ще взимат онова, което им дарява техният Господ. Преди това те вършеха добро</span>
<span data-aaya="17">малко спяха през нощта</span>
<span data-aaya="18">и на развиделяване молеха за опрощение,</span>
<span data-aaya="19">и в техните имоти имаше дял за просяка и нуждаещия се.</span>
<span data-aaya="20">За убедените на земята има знамения</span>
<span data-aaya="21">и в самите вас. Нима не съзирате?</span>
<span data-aaya="22">На небето има препитание за вас и там е онова, което ви е обещано.</span>
<span data-aaya="23">А то, кълна се в Господа на небето и на земята, е истина, както това, че говорите.</span>
<span data-aaya="24">Стигна ли до теб разказът за почетните гости на Ибрахим?</span>
<span data-aaya="25">Влязоха при него и рекоха: “Мир!” Каза: “Мир!” И си рече: “Непознати хора!”</span>
<span data-aaya="26">И без да го видят, свърна към своето семейство и дойде с тлъсто [печено] теле,</span>
<span data-aaya="27">и им го поднесе. Рече: “Ще похапнете ли?”</span>
<span data-aaya="28">И спотаи страх от тях. Рекоха: “Не се страхувай!” И го благовестиха за знаещ син.</span>
<span data-aaya="29">И пристъпи жена му с вик, удряйки лицето си, и рече: “Но аз съм бездeтна старица!”</span>
<span data-aaya="30">Рекоха: “Тъй каза твоят Господ. Той е Премъдрия, Всезнаещия.”</span>
<span data-aaya="31">Рече: “А какво ви е намерението, о, пратеници?”</span>
<span data-aaya="32">Рекоха: “Изпратени сме при хора-престъпници,</span>
<span data-aaya="33">за да изсипем върху тях камъни от глина,</span>
<span data-aaya="34">белязани при твоя Господ за прекаляващите.”</span>
<span data-aaya="35">И изведохме Ние само вярващите, които бяха там.</span>
<span data-aaya="36">И намерихме там отдадени [на Аллах] само в един дом.</span>
<span data-aaya="37">И оставихме там знамение за онези, които се страхуват от болезненото мъчение.</span>
<span data-aaya="38">... И за Муса, когато го изпратихме при Фараона с явен довод.</span>
<span data-aaya="39">И се отвърна той със своята опора, и каза: “Магьосник или луд.”</span>
<span data-aaya="40">И сграбчихме него и войските му, и ги хвърлихме в морето. Вината бе негова.</span>
<span data-aaya="41">И за адитите, срещу които изпратихме опустошителния вятър...</span>
<span data-aaya="42">И не остави той нищо, над което премина, без да го превърне в прах.</span>
<span data-aaya="43">И за самудяните, когато им бе казано: “Наслаждавайте се до време!”</span>
<span data-aaya="44">И се възгордяха пред повелята на техния Господ, [затова] мълнията ги порази, както си гледаха.</span>
<span data-aaya="45">И не можаха да се изправят, и не им се помогна.</span>
<span data-aaya="46">И народа на Нух [погубихме] преди. Те бяха нечестиви хора.</span>
<span data-aaya="47">И небето изградихме с [Нашата] сила. Ние даваме простор.</span>
<span data-aaya="48">И земята Ние разстлахме. Колко прекрасно разстиламе!</span>
<span data-aaya="49">И от всяко нещо сътворихме двойки, за да се поучите!</span>
<span data-aaya="50">Затова към Аллах се устремете! Аз съм Негов явен предупредител за вас.</span>
<span data-aaya="51">И не приемайте друг Бог заедно с Аллах! Аз съм Негов явен предупредител за вас.</span>
<span data-aaya="52">Така и онези преди тях, щом дойдеше пратеник, казваха: “Магьосник или луд.”</span>
<span data-aaya="53">Нима си завещаваха това един другиму? Не, ала те са престъпващи хора.</span>
<span data-aaya="54">Отвърни се от тях и не ще бъдеш упрекван!</span>
<span data-aaya="55">И поучавай! Наистина поучението носи полза на вярващите.</span>
<span data-aaya="56">Сътворих Аз джиновете и хората единствено за да Ми служат.</span>
<span data-aaya="57">Не искам от тях препитание и не искам да Ме хранят.</span>
<span data-aaya="58">Аллах! Той е Даващия препитанието, Владетеля на силата, Всемогъщия.</span>
<span data-aaya="59">Угнетителите имат участ като участта на техните другари. Затова да не избързват!</span>
<span data-aaya="60">Горко на неверниците в техния Ден, който им е обещан!</span>
</section>
<section data-sura="52">
<span data-name>سُوۡرَةُ الطُّوۡرِ</span>
<span data-aaya="1">Кълна се в Планината</span>
<span data-aaya="2">и в Книгата, написана</span>
<span data-aaya="3">на разгънат свитък,</span>
<span data-aaya="4">и в посещавания Дом,</span>
<span data-aaya="5">и във въздигнатия [небесен] свод,</span>
<span data-aaya="6">и в препълненото море -</span>
<span data-aaya="7">мъчението на твоя Господ ще настъпи!</span>
<span data-aaya="8">Никой не ще го отблъсне</span>
<span data-aaya="9">в Деня, когато небето бурно се завърти</span>
<span data-aaya="10">и планините силно се разместят.</span>
<span data-aaya="11">Горко в този Ден за отричащите,</span>
<span data-aaya="12">които в празнословие се забавляват!</span>
<span data-aaya="13">В Деня, когато ще бъдат подкарани към огъня на Ада:</span>
<span data-aaya="14">“Това е Огънят, който взимахте за лъжа.</span>
<span data-aaya="15">Магия ли е това, или не съзирате?</span>
<span data-aaya="16">Горете там и да търпите, и да не търпите, все едно е за вас! Ще ви се въздаде само за вашите дела!”</span>
<span data-aaya="17">Богобоязливите ще са в градини и в блаженство,</span>
<span data-aaya="18">радостни с онова, което им е дарил техният Господ и ги е предпазил техният Господ от мъчението на Ада.</span>
<span data-aaya="19">Яжте и пийте със здраве за онова, което сте вършили!</span>
<span data-aaya="20">Облегнати на подредени престоли... И ще им дадем за съпруги хубавици с големи очи.</span>
<span data-aaya="21">Към онези, които вярват и тяхното потомство ги последва с вяра - ще присъединим към тях потомството им и не ще отнемем нищо от делата им. Всеки човек ще отговаря за делата си.</span>
<span data-aaya="22">И ще им дарим в изобилие плодове и месо, каквито пожелаят.</span>
<span data-aaya="23">Ще си подават там един на друг чаша, от която не ще има нито празнословие, нито подбуда към грях.</span>
<span data-aaya="24">И ще им прислужват юноши, които сякаш са скрити бисери.</span>
<span data-aaya="25">И ще се обръщат един към друг, разпитвайки се.</span>
<span data-aaya="26">Ще рекат: “Бояхме се [от Аллах] и преди, когато бяхме сред своите роднини.</span>
<span data-aaya="27">Но Аллах ни облагодетелства и ни опази от изгарящото мъчение.</span>
<span data-aaya="28">Ние Го зовяхме и преди. Той е Владетеля на доброто, Милосърдния.”</span>
<span data-aaya="29">И поучавай [о, Мухаммад]! Ти не си - по милост от твоя Господ - нито гадател, нито луд.</span>
<span data-aaya="30">Или казват: “Ти си поет! Изчакваме превратностите на съдбата.”</span>
<span data-aaya="31">Кажи: “Чакайте! И аз чакам с вас.”</span>
<span data-aaya="32">Нима умовете им повеляват това, или са престъпващи хора?</span>
<span data-aaya="33">Или искат да кажат: “Сам си го е съчинил!” Не, те не вярват.</span>
<span data-aaya="34">Нека донесат слово, подобно на него, ако казват истината!</span>
<span data-aaya="35">Нима бяха сътворени от нищо, или те са творците?</span>
<span data-aaya="36">Или те сътвориха небесата и земята? Не, ала не се убеждават.</span>
<span data-aaya="37">Или при тях са съкровищниците на твоя Господ, или те са властващите?</span>
<span data-aaya="38">Или имат стълба, от която подслушват? Тогава нека този от тях, който е чул нещо, да донесе явен довод!</span>
<span data-aaya="39">Или за Него са дъщерите, а за вас - синовете?</span>
<span data-aaya="40">Или искаш отплата от тях [о, Мухаммад], та са обременени от дълг?</span>
<span data-aaya="41">Или при тях е неведомото и те записват?</span>
<span data-aaya="42">Или кроят хитрина? Ала онези, които не вярват, те ще са надхитрените.</span>
<span data-aaya="43">Или имат друг бог освен Аллах? Пречист е Аллах от онова, с което Го съдружават!</span>
<span data-aaya="44">И дори да видят отломък, падащ от небето, казват: “Скупчени облаци.”</span>
<span data-aaya="45">Остави ги, докато срещнат своя Ден, когато ще бъдат поразени от мълнията!</span>
<span data-aaya="46">Деня, когато нито хитрината им ще ги избави, нито ще им се помогне.</span>
<span data-aaya="47">А за угнетителите има и друго мъчение освен това, ала повечето от тях не знаят.</span>
<span data-aaya="48">И бъди търпелив пред повелята на своя Господ! Ти наистина си пред Очите Ни. И прославяй своя Господ с възхвала, когато ставаш!</span>
<span data-aaya="49">И нощем Го прославяй, и при скриването на звездите!</span>
</section>
<section data-sura="53">
<span data-name>سُوۡرَةُ النَّجۡمِ</span>
<span data-aaya="1">Кълна се в звездата, когато залязва,</span>
<span data-aaya="2">не се е заблудил вашият спътник [Мухаммад] и не се е отклонил,</span>
<span data-aaya="3">и не говори той от себе си.</span>
<span data-aaya="4">Това е само откровение, което [му] се разкрива.</span>
<span data-aaya="5">Научи го [на него] многосилният [Джибрил],</span>
<span data-aaya="6">който има мощ. Той се възправи,</span>
<span data-aaya="7">когато бе на най-високия хоризонт,</span>
<span data-aaya="8">после се приближи и се спусна,</span>
<span data-aaya="9">и бе на разстояние два лъка или по-близо.</span>
<span data-aaya="10">Тогава [Аллах посредством Джибрил] разкри на Своя раб [Мухаммад], каквото разкри.</span>
<span data-aaya="11">Сърцето му не го излъга за онова, което видя.</span>
<span data-aaya="12">Нима ще го оспорвате за онова, което видя?</span>
<span data-aaya="13">И отново го видя при друго спускане</span>
<span data-aaya="14">до лотосовото дърво на крайния предел,</span>
<span data-aaya="15">където е Градината на обителта.</span>
<span data-aaya="16">Когато дървото бе покрито с онова, което го покрива...</span>
<span data-aaya="17">И не се отклони погледът [на Мухаммад], и не се откъсна.</span>
<span data-aaya="18">Той видя някои от най-големите знамения на своя Господ.</span>
<span data-aaya="19">А нима не виждате какво са ал-Лат и ал-Узза,</span>
<span data-aaya="20">и също - третото [божество] Манат?</span>
<span data-aaya="21">Нима за вас е мъжкото, а пък за Него - женското?</span>
<span data-aaya="22">Това тогава е несправедлив дележ.</span>
<span data-aaya="23">Те са само имена, които назовахте вие и предците ви. Аллах не им низпосла довод. [Неверниците] следват само догадката и онова, което душите обичат, въпреки че при тях дойде напътствието от техния Господ.</span>
<span data-aaya="24">Или човек притежава всичко, което пожелае?</span>
<span data-aaya="25">На Аллах принадлежи и отвъдното, и настоящето.</span>
<span data-aaya="26">И колко ангели има на небесата, чието застъпничество не избавя от нищо, освен след като Аллах позволи комуто пожелае, и благоволи.</span>
<span data-aaya="27">Онези, които не вярват в отвъдното, назовават ангелите с женски имена,</span>
<span data-aaya="28">без да имат знание за това. Те следват само догадката. Ала догадката с нищо не заменя истината.</span>
<span data-aaya="29">И се отдръпни от онзи, който се отвръща от Нашето напомняне, и пожелава само земния живот!</span>
<span data-aaya="30">Толкова са достигнали те от знанието. Твоят Господ най-добре знае кой се е отклонил от Неговия път и знае кой е напътеният.</span>
<span data-aaya="31">На Аллах е всичко на небесата и всичко на земята, за да въздаде на злосторниците за деянията им и за да въздаде на благодетелните с Най-прекрасното -</span>
<span data-aaya="32">на онези, които се предпазват от големите грехове и скверностите, освен малките провинения. Твоят Господ е Щедрия в опрощението. Най-добре Той ви знае, и когато ви сътвори от земята, и когато бяхте зародиши в майчините си утроби. Тъй че не самохвалствайте</span>
<span data-aaya="33">Виждаш ли онзи, който се отвръща</span>
<span data-aaya="34">и дава малко, и му се свиди?</span>
<span data-aaya="35">Нима той има знание за неведомото и го вижда?</span>
<span data-aaya="36">Или не бе известен за онова, което е в свитъците на Муса</span>
<span data-aaya="37">и Ибрахим, който изпълни [повелята] -</span>
<span data-aaya="38">че никой прегрешил не ще носи греха на друг</span>
<span data-aaya="39">и човек ще има само онова, за което се е постарал,</span>
<span data-aaya="40">и старанието му ще бъде видяно,</span>
<span data-aaya="41">после напълно ще му се въздаде,</span>
<span data-aaya="42">и че при твоя Господ е завършекът,</span>
<span data-aaya="43">и Той поражда смеха и плача,</span>
<span data-aaya="44">и Той съживява и умъртвява,</span>
<span data-aaya="45">и Той създава двойките - мъжко и женско, -</span>
<span data-aaya="46">от капка сперма, когато се изхвърля [в утробата],</span>
<span data-aaya="47">и от Него е повторното сътворяване,</span>
<span data-aaya="48">и Той дарява богатство и удовлетворение,</span>
<span data-aaya="49">и Той е Господът на Сириус,</span>
<span data-aaya="50">и Той погуби древните адити,</span>
<span data-aaya="51">и самудяните, и не остави никого от тях,</span>
<span data-aaya="52">и също - народа на Нух преди, те бяха още по-угнетяващи и престъпващи,</span>
<span data-aaya="53">и Той опустоши сринатите [селища на Лут],</span>
<span data-aaya="54">и ги покри, каквото ги покри.</span>
<span data-aaya="55">Тогава в кои благодеяния на твоя Господ се съмняваш [о, човече]?</span>
<span data-aaya="56">И този [Мухаммад] е предупредител, подобен на първите предупредители.</span>
<span data-aaya="57">Близкият Час наближава.</span>
<span data-aaya="58">Никой освен Аллах не ще го разкрие.</span>
<span data-aaya="59">Нима на тази вест се чудите</span>
<span data-aaya="60">и се смеете, а не плачете,</span>
<span data-aaya="61">и нехайно се забавлявате?</span>
<span data-aaya="62">Сведете чела до земята в суджуд пред Аллах и на Него служете!</span>
</section>
<section data-sura="54">
<span data-name>سُوۡرَةُ الۡقَمَرِ</span>
<span data-aaya="1">Наближи Часът и се разцепи луната.</span>
<span data-aaya="2">Но и да видят знамение, те се отдръпват и казват: “Продължителна магия.”</span>
<span data-aaya="3">И го взимат за лъжа, и следват своите страсти. Но за всяко дело има край.</span>
<span data-aaya="4">Дойдоха вече при тях вести, които да ги възпират,</span>
<span data-aaya="5">зряла мъдрост [- Коранът] - ала безполезни са за тях предупредителите.</span>
<span data-aaya="6">Затова се отвърни от тях [о, Мухаммад]! В Деня, когато зовящият призове към нещо ужасно,</span>
<span data-aaya="7">те със сведен поглед ще излязат от гробовете като пръснати скакалци,</span>
<span data-aaya="8">забързани към зовящия. Ще кажат неверниците: “Това е тежък Ден.”</span>
<span data-aaya="9">Отричаше преди тях и народът на Нух. Отричаха Нашия раб и казваха: “Той е луд!”, и бе прогонен с крясъци.</span>
<span data-aaya="10">Тогава призова той своя Господ: “Аз съм победен, помогни ми!”</span>
<span data-aaya="11">И разтворихме Ние вратите на небето със струяща вода,</span>
<span data-aaya="12">и сторихме да бликнат извори от земята, и водите се срещнаха за предопределена повеля.</span>
<span data-aaya="13">А него понесохме върху [Ковчега от] дъски и гвоздеи,</span>
<span data-aaya="14">плаващ пред Очите Ни - въздаяние за онзи, който бе отричан.</span>
<span data-aaya="15">И оставихме това за знамение, но има ли кой да се поучи?</span>
<span data-aaya="16">И какво бе Моето мъчение и Моето предупреждение!</span>
<span data-aaya="17">И сторихме Корана лесен за поучение, но има ли кой да се поучи?</span>
<span data-aaya="18">И адитите отричаха. И какво бе Моето мъчение и Моето предупреждение!</span>
<span data-aaya="19">Изпратихме срещу тях вихър в ден на непрестанно злочестие,</span>
<span data-aaya="20">изтръгващ хората, сякаш са стволове на изскубнати палми.</span>
<span data-aaya="21">И какво бе Моето мъчение и Моето предупреждение!</span>
<span data-aaya="22">И сторихме Корана лесен за поучение, но има ли кой да се поучи?</span>
<span data-aaya="23">И самудяните отричаха предупредителите.</span>
<span data-aaya="24">И рекоха: “Нима човек от нас ще последваме? Тогава ние ще изпаднем в заблуда и безумие.</span>
<span data-aaya="25">Нима на него бе разкрито Поучението сред нас? Не, той е надменен лъжец.”</span>
<span data-aaya="26">Утре ще научат кой е надменен лъжец.</span>
<span data-aaya="27">Изпращаме Ние камилата като изпитание за тях. Наблюдавай ги и търпи!</span>
<span data-aaya="28">И ги извести, че водата е поделена между [нея и] тях! И пиенето на всеки е разпределено.</span>
<span data-aaya="29">Но извикаха техен другар и той се зае, и я закла.</span>
<span data-aaya="30">И какво бе Моето мъчение и Моето предупреждение!</span>
<span data-aaya="31">Изпратихме срещу тях само един Вик и станаха като сухите сламки на сеното.</span>
<span data-aaya="32">И сторихме Корана лесен за поучение, но има ли кой да се поучи?</span>
<span data-aaya="33">И народът на Лут отричаше предупредителите.</span>
<span data-aaya="34">Изпратихме срещу тях ураган от камъни, освен за семейството на Лут. Спасихме ги на развиделяване -</span>
<span data-aaya="35">благодеяние от Нас. Така въздаваме на онзи, който е признателен.</span>
<span data-aaya="36">Той ги предупреди за Нашето мъчение, но те се усъмниха в предупреждението.</span>
<span data-aaya="37">И поискаха от него да ги допусне до гостите си, но ослепихме очите им. Вкусете Моето мъчение и Моето предупреждение!</span>
<span data-aaya="38">И рано сутринта ги сполетя трайно мъчение.</span>
<span data-aaya="39">Вкусете Моето мъчение и Моето предупреждение!</span>
<span data-aaya="40">И сторихме Корана лесен за поучение, но има ли кой да се поучи?</span>
<span data-aaya="41">Предупредителите дойдоха и при хората на Фараона,</span>
<span data-aaya="42">[но] те взеха за лъжа всичките Ни знамения. Затова ги сграбчихме, както подобава на всесилен, всемогъщ.</span>
<span data-aaya="43">Нима вашите неверници са по-добри от онези, или за вас има оневиняване в Писанията?</span>
<span data-aaya="44">Или казват: “Не сме ли ние непобедимо множество?”</span>
<span data-aaya="45">Ще бъде разгромено множеството и ще обърне то гръб в бяг.</span>
<span data-aaya="46">Часът е обещаният им срок. Часът е най-злочестият и най-горчивият.</span>
<span data-aaya="47">Престъпниците ще са в заблуда и безумие</span>
<span data-aaya="48">в Деня, когато бъдат влачени по лице в Огъня: “Вкусете допира на Ада!”</span>
<span data-aaya="49">Ние всяко нещо сътворихме с мяра.</span>
<span data-aaya="50">Нашата повеля се изпълнява, докато мигне окото.</span>
<span data-aaya="51">Вече погубихме подобните на вас. Но има ли кой да се поучи?</span>
<span data-aaya="52">И всяко нещо, което са вършили, го има в писанията.</span>
<span data-aaya="53">Всичко, малко или голямо, е записано.</span>
<span data-aaya="54">Богобоязливите ще пребъдат сред градини и реки -</span>
<span data-aaya="55">истинно обещание при Владетеля, Всемогъщия.</span>
</section>
<section data-sura="55">
<span data-name>سُوۡرَةُ الرَّحۡمٰنِ</span>
<span data-aaya="1">Всемилостивия</span>
<span data-aaya="2">научи на Корана,</span>
<span data-aaya="3">сътвори човека,</span>
<span data-aaya="4">научи го да говори.</span>
<span data-aaya="5">Слънцето и луната - [се движат] по изчисление,</span>
<span data-aaya="6">и звездите, и дърветата се прекланят.</span>
<span data-aaya="7">И въздигна Той небето, и положи везните,</span>
<span data-aaya="8">за да не престъпвате мярката.</span>
<span data-aaya="9">И отмервайте справедливо, и не ощетявайте в мярката!</span>
<span data-aaya="10">И положи Той земята за тварите.</span>
<span data-aaya="11">На нея има плодове и палми с обвити гроздове,</span>
<span data-aaya="12">и зърно с плява, и уханни растения.</span>
<span data-aaya="13">Та кои блага на вашия Господ взимате за лъжа?</span>
<span data-aaya="14">Сътвори Той човека от звънка глина като грънчарско изделие.</span>
<span data-aaya="15">И сътвори Той джиновете от пламъка на огъня.</span>
<span data-aaya="16">Та кои блага на вашия Господ взимате за лъжа?</span>
<span data-aaya="17">Господа на двата изгрева и Господа на двата залеза.</span>
<span data-aaya="18">Та кои блага на вашия Господ взимате за лъжа?</span>
<span data-aaya="19">Пусна Той двете морета да се срещнат,</span>
<span data-aaya="20">но между тях има преграда, която не престъпват.</span>
<span data-aaya="21">Та кои блага на вашия Господ взимате за лъжа?</span>
<span data-aaya="22">От двете излизат бисери и корали.</span>
<span data-aaya="23">Та кои блага на вашия Господ взимате за лъжа?</span>
<span data-aaya="24">И Негови са плаващите кораби, въздигнали се като планини в морето.</span>
<span data-aaya="25">Та кои блага на вашия Господ взимате за лъжа?</span>
<span data-aaya="26">Всичко тук погива.</span>
<span data-aaya="27">Но пребъдва Ликът на твоя Господ, Владетеля на величието и почитта.</span>
<span data-aaya="28">Та кои блага на вашия Господ взимате за лъжа?</span>
<span data-aaya="29">Умолява Го всичко на небесата и на земята. Всеки миг изявява Той някакво дело.</span>
<span data-aaya="30">Та кои блага на вашия Господ взимате за лъжа?</span>
<span data-aaya="31">Ще ви направим равносметка, о, два свята [на джинове и хора]!</span>
<span data-aaya="32">Та кои блага на вашия Господ взимате за лъжа?</span>
<span data-aaya="33">О, множество от джинове и хора, ако можете да проникнете зад пределите на небесата и на земята, проникнете! Не ще проникнете освен с власт [от Нас].</span>
<span data-aaya="34">Та кои блага на вашия Господ взимате за лъжа?</span>
<span data-aaya="35">Ще бъде пратен срещу вас пламък от огън и дим, и не ще ви се помогне.</span>
<span data-aaya="36">Та кои блага на вашия Господ взимате за лъжа?</span>
<span data-aaya="37">И когато небето се разцепи, и стане червено като разтопено масло...</span>
<span data-aaya="38">Та кои блага на вашия Господ взимате за лъжа?</span>
<span data-aaya="39">В този Ден не ще бъде питан за греха му нито човек, нито джин.</span>
<span data-aaya="40">Та кои блага на вашия Господ взимате за лъжа?</span>
<span data-aaya="41">Престъпниците ще бъдат разпознати по техния белег. И ще бъдат хванати за перчема и за краката.</span>
<span data-aaya="42">Та кои блага на вашия Господ взимате за лъжа?</span>
<span data-aaya="43">Това е Адът, който престъпниците взимат за лъжа.</span>
<span data-aaya="44">Те ще обикалят между него и вряща, кипяща вода.</span>
<span data-aaya="45">Та кои блага на вашия Господ взимате за лъжа?</span>
<span data-aaya="46">А за онзи, който се страхува да застане пред своя Господ, има две Градини -</span>
<span data-aaya="47">та кои блага на вашия Господ взимате за лъжа?</span>
<span data-aaya="48">с разни дървета.</span>
<span data-aaya="49">Та кои блага на вашия Господ взимате за лъжа?</span>
<span data-aaya="50">В двете два извора текат.</span>
<span data-aaya="51">Та кои блага на вашия Господ взимате за лъжа?</span>
<span data-aaya="52">Там от всеки плод има по два вида.</span>
<span data-aaya="53">Та кои блага на вашия Господ взимате за лъжа?</span>
<span data-aaya="54">Облегнати върху килими с подплата от брокат. И плодовете на двете градини ще са близо.</span>
<span data-aaya="55">Та кои блага на вашия Господ взимате за лъжа?</span>
<span data-aaya="56">Има там жени с целомъдрен поглед, недокоснати нито от човек преди тях, нито от джин.</span>
<span data-aaya="57">Та кои блага на вашия Господ взимате за лъжа?</span>
<span data-aaya="58">Сякаш са рубини и корали...</span>
<span data-aaya="59">Та кои блага на вашия Господ взимате за лъжа?</span>
<span data-aaya="60">Нима въздаянието за добрината е друго освен добрина?</span>
<span data-aaya="61">Та кои блага на вашия Господ взимате за лъжа?</span>
<span data-aaya="62">И освен тях - още две градини</span>
<span data-aaya="63">та кои блага на вашия Господ взимате за лъжа?</span>
<span data-aaya="64">тъмнозелени.</span>
<span data-aaya="65">Та кои блага на вашия Господ взимате за лъжа?</span>
<span data-aaya="66">В тях има два бликащи извора.</span>
<span data-aaya="67">Та кои блага на вашия Господ взимате за лъжа?</span>
<span data-aaya="68">Там има плодове и палми, и нарове.</span>
<span data-aaya="69">Та кои блага на вашия Господ взимате за лъжа?</span>
<span data-aaya="70">Там има добродетелни и прекрасни жени -</span>
<span data-aaya="71">та кои блага на вашия Господ взимате за лъжа?</span>
<span data-aaya="72">хубавици, пазени в шатри -</span>
<span data-aaya="73">та кои блага на вашия Господ взимате за лъжа?</span>
<span data-aaya="74">недокоснати нито от човек преди тях, нито от джин...</span>
<span data-aaya="75">Та кои блага на вашия Господ взимате за лъжа?</span>
<span data-aaya="76">Облегнати върху зелени възглавници и хубави килими...</span>
<span data-aaya="77">Та кои блага на вашия Господ взимате за лъжа?</span>
<span data-aaya="78">Благословено да е името на твоя Господ, Владетеля на величието и почитта!</span>
</section>
<section data-sura="56">
<span data-name>سُوۡرَةُ الۡوَاقِعَةِ</span>
<span data-aaya="1">Когато Събитието настъпи,</span>
<span data-aaya="2">никой не ще възпре неговото настъпване -</span>
<span data-aaya="3">принизяващо и въздигащо.</span>
<span data-aaya="4">Когато земята се разтърси в трус</span>
<span data-aaya="5">и планините се разломят на отломки,</span>
<span data-aaya="6">и станат разпиляна прах,</span>
<span data-aaya="7">вие ще станете на три групи:</span>
<span data-aaya="8">едни - отдясно, - какво ще е за тези отдясно?;</span>
<span data-aaya="9">и други - отляво, - какво ще е за тези отляво?;</span>
<span data-aaya="10">и първенците [в богобоязливостта], - те са първенците [в Рая]</span>
<span data-aaya="11">тези са приближените [на Аллах]</span>
<span data-aaya="12">в Градините на блаженството</span>
<span data-aaya="13">повечето са от предците</span>
<span data-aaya="14">и малцина от сетните</span>
<span data-aaya="15">на украсени престоли,</span>
<span data-aaya="16">облегнати там един срещу друг.</span>
<span data-aaya="17">Вечномлади юноши им поднасят</span>
<span data-aaya="18">бокали и кани, и чаши [вино] от извор.</span>
<span data-aaya="19">Не ще ги боли глава от това и не ще губят ум.</span>
<span data-aaya="20">И плод, какъвто изберат,</span>
<span data-aaya="21">и птиче месо, каквото обичат.</span>
<span data-aaya="22">И ще имат хубавици с големи очи,</span>
<span data-aaya="23">подобни на скрити бисери -</span>
<span data-aaya="24">въздаяние за делата им.</span>
<span data-aaya="25">Не ще слушат там нито празнословие, нито подбуда към грях,</span>
<span data-aaya="26">а само словото: “Мир! Мир!”.</span>
<span data-aaya="27">А онези отдясно... Какво ще е за онези отдясно?</span>
<span data-aaya="28">Сред лотоси без бодли</span>
<span data-aaya="29">и натежали бананови дървета,</span>
<span data-aaya="30">и просторна сянка,</span>
<span data-aaya="31">и лееща се вода,</span>
<span data-aaya="32">и обилен плод,</span>
<span data-aaya="33">несекващ и невъзбранен,</span>
<span data-aaya="34">и въздигнати постели.</span>
<span data-aaya="35">Сътворихме ги Ние с [прекрасно] сътворяване</span>
<span data-aaya="36">и отредихме да са девици</span>
<span data-aaya="37">любещи, връстнички -</span>
<span data-aaya="38">за онези отдясно -</span>
<span data-aaya="39">група от предците</span>
<span data-aaya="40">и група от сетните.</span>
<span data-aaya="41">А онези отляво... Какво ще е за онези отляво?</span>
<span data-aaya="42">Сред изгарящ вятър и вряща вода,</span>
<span data-aaya="43">и сянка от черен дим,</span>
<span data-aaya="44">нито прохладна, нито приятна.</span>
<span data-aaya="45">Те живееха сред разкош преди това.</span>
<span data-aaya="46">И упорстваха в огромния грях.</span>
<span data-aaya="47">И казваха: “Нима като умрем и станем пръст и кости, нима наистина ще бъдем възкресени?</span>
<span data-aaya="48">А нима и древните ни предци?”</span>
<span data-aaya="49">Кажи [о, Мухаммад]: “И древните, и сетните</span>
<span data-aaya="50">наистина ще бъдат събрани по време на знайния Ден.”</span>
<span data-aaya="51">После, о, вие, заблудените, отричащите,</span>
<span data-aaya="52">наистина ще ядете от дървото Зокум</span>
<span data-aaya="53">и ще си пълните от него стомасите,</span>
<span data-aaya="54">и ще пиете след това от врящата вода.</span>
<span data-aaya="55">Ще пиете, както пият прежаднелите камили.</span>
<span data-aaya="56">Това е угощението им в Съдния ден.</span>
<span data-aaya="57">Ние ви сътворихме. Защо тогава не повярвате?</span>
<span data-aaya="58">Не виждате ли семето, което изливате?</span>
<span data-aaya="59">Вие ли го сътворявате, или Ние сме Твореца?</span>
<span data-aaya="60">Ние отредихме смъртта за вас и не ще бъдем възпрени</span>
<span data-aaya="61">да променим такива като вас и да ви пресъздадем в нещо, което не ви е познато.</span>
<span data-aaya="62">И узнахте вече първото сътворяване. Не ще ли се поучите?</span>
<span data-aaya="63">И не виждате ли какво сеете?</span>
<span data-aaya="64">Вие ли го карате да расте, или Ние го караме?</span>
<span data-aaya="65">Ако пожелаехме, бихме го сторили на сухи съчки и щяхте да останете слисани:</span>
<span data-aaya="66">“Наистина сме задлъжнели.</span>
<span data-aaya="67">Да, и сме лишени [от прехрана].”</span>
<span data-aaya="68">И не виждате ли водата, която пиете?</span>
<span data-aaya="69">Вие ли я изсипвате от облака или Ние я изсипваме?</span>
<span data-aaya="70">Ако пожелаехме, бихме я сторили солена, защо тогава не сте признателни?</span>
<span data-aaya="71">Не виждате ли огъня, който разпалвате?</span>
<span data-aaya="72">Вие ли създавате дървото за него, или Ние сме Създателя?</span>
<span data-aaya="73">Ние го сторихме за поучение и за ползване от онези, които се нуждаят.</span>
<span data-aaya="74">Затова прославяй името на твоя Господ, Превеликия!</span>
<span data-aaya="75">Но не, кълна се в залезите на звездите -</span>
<span data-aaya="76">а това е клетва - ако знаете - велика,</span>
<span data-aaya="77">това наистина е свещен Коран</span>
<span data-aaya="78">в съхранената Книга [-майка].</span>
<span data-aaya="79">Докосват го само пречистените.</span>
<span data-aaya="80">Низпослание от Господа на световете.</span>
<span data-aaya="81">Нима това Слово пренебрегвате?</span>
<span data-aaya="82">И [вместо благодарност] за препитанието вие го взимате за лъжа?</span>
<span data-aaya="83">И когато [душата на умиращия] стигне гърлото,</span>
<span data-aaya="84">тогава вие само гледате,</span>
<span data-aaya="85">а Ние сме по-близо до него от вас, ала не виждате -</span>
<span data-aaya="86">и защо, ако не ще бъдете съдени,</span>
<span data-aaya="87">не я върнете обратно, ако говорите истината?</span>
<span data-aaya="88">И ако [умиращият] е от приближените [на Аллах],</span>
<span data-aaya="89">тогава - покой и удовлетворение, и Градината на блаженството.</span>
<span data-aaya="90">А ако е от онези отдясно,</span>
<span data-aaya="91">тогава [ще му се каже]: “Мир на теб, защото си от онези отдясно!”</span>
<span data-aaya="92">А ако е от отричащите, заблудените,</span>
<span data-aaya="93">тогава - угощение от вряща вода</span>
<span data-aaya="94">и изгаряне в Огъня.</span>
<span data-aaya="95">Това е достоверната истина.</span>
<span data-aaya="96">Затова прославяй името на твоя Господ, Превеликия!</span>
</section>
<section data-sura="57">
<span data-name>سُوۡرَةُ الۡحَدِيۡدِ</span>
<span data-aaya="1">Всичко на небесата и всичко на земята прославя Аллах. Той е Всемогъщия, Премъдрия.</span>
<span data-aaya="2">Негова е властта на небесата и на земята. Той съживява и Той умъртвява. Той за всяко нещо има сила.</span>
<span data-aaya="3">Той е Изначалния и Безкрайния, и Явния, и Скрития. Той всяко нещо знае.</span>
<span data-aaya="4">Той е, Който сътвори небесата и земята в шест дни, после се въздигна [безподобен] Той на Трона. Той знае какво прониква в земята и какво излиза от нея, и какво пада от небето, и какво се издига на него. Той е с вас, където и да сте. Аллах съзира вашите де</span>
<span data-aaya="5">Негово е владението на небесата и на земята. При Аллах ще бъдат върнати делата.</span>
<span data-aaya="6">Той въвежда нощта в деня и въвежда деня в нощта. И знае съкровеното в сърцата.</span>
<span data-aaya="7">Вярвайте в Аллах и в Неговия Пратеник, и раздавайте от онова, на което ви стори Той наследници! За онези от вас, които вярват и раздават, за тях ще има голяма награда.</span>
<span data-aaya="8">И какво ви е, защо да не повярвате в Аллах, когато Пратеника ви зове да повярвате във вашия Господ, и Той вече получи вашия обет, ако сте вярващи?</span>
<span data-aaya="9">Той е, Който низпослава на Своя раб ясни знамения, за да ви изведе от тъмнините към светлината. Аллах към вас е състрадателен, милосърден.</span>
<span data-aaya="10">И какво ви е, защо да не раздавате по пътя на Аллах? На Аллах принадлежи наследството на небесата и на земята. Онези от вас, които раздаваха преди завземането [на Мека] и се сражаваха, не са равни [с останалите]. Те са на по-високо стъпало от онези, които</span>
<span data-aaya="11">На онзи, който дава хубав заем [по пътя] на Аллах Той ще му го умножи и за него ще има щедра награда.</span>
<span data-aaya="12">В Деня, когато видиш вярващите мъже и жени с тяхната светлина, устремена пред тях, и в десниците им [тогава ще им се каже:] “Радостната вест за вас Днес са Градините, сред които реки текат. В тях ще пребивавате вечно. Това е великото спасение.”</span>
<span data-aaya="13">В този Ден лицемерите и лицемерките ще кажат на вярващите: “Почакайте ни, за да придобием от вашата светлина!” Ще им бъде казано: “Върнете се назад и търсете светлина!” И ще се въздигне между тях стена с врата. Отвътре ще е милостта, а от външната страна</span>
<span data-aaya="14">Ще им се прогласи: “Не бяхме ли с вас?” Ще кажат [вярващите]: “Да, наистина, ала ви изкусиха вашите души и дебнехте, и се съмнявахте, и ви подмамиха вашите мечти, докато се яви повелята на Аллах. Измамникът [сатана] ви измами за Аллах.”</span>
<span data-aaya="15">Днес не ще бъде взет откуп нито от вас, нито от онези, които не повярваха. Вашето обиталище е Огънят. Той най-добре ви подхожда. И колко лоша е тази участ!</span>
<span data-aaya="16">Не е ли настъпило за вярващите време сърцата им да се смирят при споменаването на Аллах и пред истината, която бе низпослана, и да не станат като дарените с Писанието преди, за които срокът бе дълъг, и закоравяха сърцата им, и мнозина от тях бяха нечестив</span>
<span data-aaya="17">Знайте, че Аллах съживява земята след нейната смърт! Разясняваме ви знаменията, за да проумеете!</span>
<span data-aaya="18">На раздаващите милостиня мъже и жени, които дават хубав заем на Аллах, ще им бъде умножено и ще има за тях щедра награда.</span>
<span data-aaya="19">Онези, които вярват в Аллах и в Неговите пратеници, те са всеправдивите и мъчениците. При техния Господ ще имат награда и светлина. А онези, които не вярват и взимат за лъжа Нашите знамения, те са обитателите на Огъня.</span>
<span data-aaya="20">Знайте, че земният живот е само игра и забава, и украса, и хвалба между вас, и умножаване на имотите и децата, подобно на растения след дъжд - възхищават сеячите, после изсъхват и ги виждаш пожълтели, после стават на съчки. А в отвъдния живот има сурово</span>
<span data-aaya="21">Надпреварвайте се към опрощение от вашия Господ и към Градината с ширина, колкото ширината на небето и на земята, приготвена за онези, които повярваха в Аллах и в Неговите пратеници! Това е благодатта на Аллах. Дава я Той комуто пожелае. Аллах е Господаря</span>
<span data-aaya="22">Не се случва беда, преди да сме я породили, нито на земята, нито с вас самите, без да е [записана] в Книга. За Аллах това е лесно.</span>
<span data-aaya="23">За да не страдате за онова, което ви се е изплъзнало и да не ликувате за онова, което ви е дошло. Аллах не обича горделивите, самохвалците,</span>
<span data-aaya="24">които се скъпят и повеляват на хората скъперничество. А който се отвърне - Аллах е Пребогатия, Всеславния.</span>
<span data-aaya="25">Изпратихме Нашите пратеници с ясните знаци и низпослахме заедно с тях Книгата и везната, за да постъпват хората справедливо. И създадохме желязото. В него има огромна сила и облаги за хората, и за да изпита Аллах кой дори в уединение помага на Него [в рел</span>
<span data-aaya="26">И изпратихме Нух и Ибрахим, и отредихме сред тяхното потомство да бъдат пророчеството и Писанието. Някои от тях са на правия път, но мнозина от тях са нечестивци.</span>
<span data-aaya="27">Сетне проводихме по стъпките им Нашите пратеници, и проводихме след тях Иса, сина на Мариам, и му дадохме Евангелието, и вложихме в сърцата на онези, които го последваха, състрадание и милосърдие. Но монашеството го измислиха те, не сме им го предписали Н</span>
<span data-aaya="28">О, вярващи, бойте се от Аллах и вярвайте в Неговия Пратеник! Той ще ви даде двоен дял от Своята милост. И ще стори за вас светлина, с която ще вървите. И ще ви опрости. Аллах е опрощаващ, милосърден.</span>
<span data-aaya="29">За да узнаят хората на Писанието, че нямат власт над нищо от благодатта на Аллах и че благодатта е в Ръката на Аллах. Дава я Той комуто пожелае. Аллах е Владетелят на великата благодат.</span>
</section>
<section data-sura="58">
<span data-name>سُوۡرَةُ الۡمُجَادَلَةِ</span>
<span data-aaya="1">Чу Аллах думите на онази, която спореше с теб за своя съпруг и се оплака на Аллах. Аллах чу вашия разговор. Аллах е всечуващ, всезрящ.</span>
<span data-aaya="2">На онези от вас, които изоставят жените си с думите: “Ти за мен си като майчиния ми гръб!” - те не са им майки. Майки са им само онези, които са ги родили. Те наистина изричат скверни думи и лъжа. Аллах е извиняващ, опрощаващ.</span>
<span data-aaya="3">Онези, които [така] изоставят жените си, но после си върнат думите - да освободят роб, преди да са ги докоснали. С това бивате поучавани. Сведущ е Аллах за вашите дела.</span>
<span data-aaya="4">А който не може - да говее два поредни месеца, преди да се докоснат. А който не е в състояние - да нахрани шестдесет нуждаещи се. Това е, за да вярвате в Аллах и в Неговия Пратеник. Тези са границите на Аллах. А за неверниците има болезнено мъчение.</span>
<span data-aaya="5">Които се противят на Аллах и на Неговия Пратеник, ще бъдат сломени, както бяха сломени и онези преди тях. Вече низпослахме ясни знамения. А за неверниците има унизително мъчение.</span>
<span data-aaya="6">Един Ден Аллах ще ги възкреси всички и ще ги извести за техните дела. Аллах пресметна, а те забравиха. Аллах на всяко нещо е свидетел.</span>
<span data-aaya="7">Не виждаш ли, че Аллах знае всичко на небесата и всичко на земята? И няма таен разговор на трима, без Той да е четвъртият, нито на петима, без Той да е шестият, и нито по-малко от това, и нито повече, без Той да е с тях, където и да са. После, в Деня на в</span>
<span data-aaya="8">Не виждаш ли онези, на които бе забранен тайният разговор? После се връщат към онова, което им бе забранено, и тайно разговарят за грях и вражда, и неподчинение на Пратеника. И когато идват при теб, те поздравяват с онова, с което Аллах не те поздравява,</span>
<span data-aaya="9">О, вярващи, ако разговаряте тайно, не разговаряйте за грях и вражда, и неподчинение на Пратеника, а разговаряйте за праведност и богобоязливост, и се бойте от Аллах, при Когото ще бъдете събрани!</span>
<span data-aaya="10">Тайният [враждебен] разговор е само от сатаната, за да наскърбява вярващите. Но той не ще им навреди с нищо без позволението на Аллах. На Аллах да се уповават вярващите!</span>
<span data-aaya="11">О, вярващи, когато ви се каже: “Направете място при събиранията!”, направете! И Аллах ще ви направи място. И щом се каже: “Станете!”, станете! Аллах ще въздигне по степени онези от вас, които вярват и са дарени със знание. Сведущ е Аллах за вашите дела.</span>
<span data-aaya="12">О, вярващи, ако ще разговаряте насаме с Пратеника, раздайте преди вашия разговор милостиня! Това е най-доброто за вас и най-чистото. А ако не можете - Аллах е опрощаващ, милосърден.</span>
<span data-aaya="13">Нима ви е страх да раздавате милостиня преди разговора си насаме? Ако не го извършите, а Аллах вече ви позволи това, отслужвайте молитвата и давайте милостинята закат, и се покорявайте на Аллах и на Неговия Пратеник! Сведущ е Аллах за вашите дела.</span>
<span data-aaya="14">Не виждаш ли сближилите се с народ, комуто Аллах се е разгневил? Те не са нито от вас, нито от тях и се кълнат в лъжата, знаейки.</span>
<span data-aaya="15">Аллах е приготвил за тях сурово мъчение. Лошо е онова, което вършат!</span>
<span data-aaya="16">Те сторват от своите клетви прикритие и възпират от пътя на Аллах. За тях има унизително мъчение.</span>
<span data-aaya="17">С нищо не ще ги избавят от Аллах нито имотите, нито децата им. Тези са обитателите на Огъня, там ще пребивават вечно.</span>
<span data-aaya="18">Един Ден Аллах ще ги възкреси всички и ще Му се кълнат, както се кълнат и на вас, и ще мислят, че имат полза. Ала те са лъжците!</span>
<span data-aaya="19">Завладя ги сатаната и ги накара да забравят споменаването на Аллах. Тези са привържениците на сатаната. Ала привържениците на сатаната са губещите.</span>
<span data-aaya="20">Онези, които се противят на Аллах и на Неговия Пратеник, те са сред най-унизените.</span>
<span data-aaya="21">Аллах предписа: “Аз ще надвия, и Моите пратеници.” Аллах е всесилен, всемогъщ.</span>
<span data-aaya="22">Не ще намериш хора, които вярват в Аллах и в Сетния ден, да обичат противящите се на Аллах и на Неговия Пратеник, дори да са бащите или синовете им, или братята, или роднините им. На тези Той вложи вярата в сърцата им и ги подкрепи с дух от Себе си. И ще</span>
</section>
<section data-sura="59">
<span data-name>سُوۡرَةُ الۡحَشۡرِ</span>
<span data-aaya="1">Всичко на небесата и всичко на земята прославя Аллах. Той е Всемогъщия, Премъдрия.</span>
<span data-aaya="2">Той е, Който прогони от домовете им при първото изселване неверниците сред хората на Писанието. Вие не мислехте, че ще излязат, а те мислеха, че крепостите им ще ги защитят от Аллах. Но повелята на Аллах дойде при тях оттам, откъдето не очакваха, и всели</span>
<span data-aaya="3">И ако Аллах не им бе предписал отпращане, щеше да ги мъчи в земния живот, а в отвъдния за тях е мъчението на Огъня.</span>
<span data-aaya="4">Това е, защото се противяха на Аллах и на Неговия Пратеник. А за който се противи на Аллах - Аллах е строг в наказанието.</span>
<span data-aaya="5">Каквато и палма да отсечете или да я оставите изправена върху корените й, то е с позволението на Аллах и за да опозори Той нечестивците.</span>
<span data-aaya="6">За онова, което Аллах дари от тях на Своя Пратеник вие не препускахте нито на коне, нито на камили. Но Аллах овластява Своите пратеници над когото пожелае. Аллах за всяко нещо има сила.</span>
<span data-aaya="7">Онова, което Аллах е дарил на Своя Пратеник от жителите на селищата, принадлежи на Аллах и на Пратеника, и на роднините [му], и на сираците, и нуждаещите се, и пътниците [в нужда], за да не бъде в обращение сред богатите измежду вас. И каквото Пратеника в</span>
<span data-aaya="8">[Част от това е] за бедняците-преселници, които бяха прогонени от своите домове и имоти, търсейки обилие и благоволение от Аллах, и помагайки на Аллах и на Неговия Пратеник... Те са искрените.</span>
<span data-aaya="9">Настанилите се в дома [на преселението Медина] и [приели] вярата преди онези, които се преселиха там, ги обичат и не усещат в сърцата си завист за онова, което им бе дарено. Предпочитат ги пред себе си, дори ако те самите са в нужда. А които се опазят от</span>
<span data-aaya="10">А които дойдоха след тях, казват: “Господи наш, опрости нас и братята ни, които ни изпревариха във вярата, и не влагай в сърцата ни омраза към онези, които повярваха! Господи наш, Ти си състрадателен, милосърден.”</span>
<span data-aaya="11">Не виждаш ли как лицемерите казват на своите братя сред хората на Писанието, които не повярваха: “Ако бъдете прогонени, ще излезем заедно с вас и не ще се подчиним заради вас никога на никого, и ако бъдете нападнати, ще ви подкрепим.” Аллах е свидетел, че</span>
<span data-aaya="12">Ако бъдат прогонени, те не ще излязат заедно с тях и ако бъдат нападнати, не ще ги подкрепят. А ако ги подкрепят, ще обърнат гръб в бягство. После не ще им се помогне.</span>
<span data-aaya="13">В сърцата им вие сте по-страшни от Аллах. Това е, защото са хора, които не схващат.</span>
<span data-aaya="14">И не ще се сражават с вас вкупом, освен ако са в укрепени селища или зад стени. Враждебността помежду им е силна. Смяташ ги, че са вкупом, ала сърцата им са разединени. Това е, защото са хора, които не проумяват.</span>
<span data-aaya="15">Подобно на онези, които бяха преди тях неотдавна, те вкусиха пагубността на своето дело и за тях има болезнено мъчение,</span>
<span data-aaya="16">подобно на сатаната, който казва на човека: “Отхвърли вярата!” А щом стане неверник, казва: “Непричастен съм към теб. Страхувам се от Аллах, Господа на световете.”</span>
<span data-aaya="17">Последствието и за двамата е, че ще пребъдат в Огъня, там ще пребивават вечно. Такова е възмездието за угнетителите.</span>
<span data-aaya="18">О, вярващи, бойте се от Аллах! И всеки да види какво е приготвил за Утре! И бойте се от Аллах! Сведущ е Аллах за вашите дела.</span>
<span data-aaya="19">И не бъдете като онези, които забравиха Аллах - Той ги накара да забравят себе си! Те са нечестивците.</span>
<span data-aaya="20">Не са равни обитателите на Огъня и обитателите на Рая. Обитателите на Рая са спасените.</span>
<span data-aaya="21">Ако бяхме низпослали този Коран върху планина, щеше да я видиш смирена, разцепена от страх пред Аллах. Тези примери ги даваме на хората, за да размислят.</span>
<span data-aaya="22">Той е Аллах, няма друг Бог освен Него - Знаещия и неведомото, и явното. Той е Всемилостивия, Милосърдния.</span>
<span data-aaya="23">Той е Аллах, няма друг Бог освен Него - Владетеля, Пресветия, Съвършения, Утвърждаващия, Наблюдаващия, Всемогъщия, Подчиняващия, Превъзходния! Пречист е Аллах от онова, с което Го съдружават!</span>
<span data-aaya="24">Той е Аллах - Сътворителя, Изкусния, Ваятеля! Негови са Най-прекрасните имена. Прославя Го всичко на небесата и на земята. Той е Всемогъщия, Премъдрия.</span>
</section>
<section data-sura="60">
<span data-name>سُوۡرَةُ الۡمُمۡتَحِنَةِ</span>
<span data-aaya="1">О, вярващи, не взимайте за ближни Моите врагове и вашите врагове! Вие се отнасяте с обич към тях, а те не повярваха в истината, която дойде при вас. Прогонват Пратеника и вас, защото вярвате в Аллах, вашия Господ. Ако излизате на борба по Моя път и се стр</span>
<span data-aaya="2">Ако ви надвият, ще ви станат врагове и ще простират със зло към вас ръцете и езиците си. И желаят да сте неверници.</span>
<span data-aaya="3">Не ще ви помогнат нито вашите роднинства, нито вашите деца в Деня на възкресението. Той ще ви раздели. Аллах е зрящ за вашите дела.</span>
<span data-aaya="4">Хубав пример за вас са Ибрахим и онези, които бяха заедно с него, когато казаха на своя народ: “Непричастни сме към вас за онова, на което служите вместо на Аллах! Ние ви отхвърляме и ще се прояви вражда и омраза помежду ни, докато не повярвате единствено</span>
<span data-aaya="5">Господи наш, не ни подлагай на изпитание чрез неверниците и ни опрости! Господи наш, наистина Ти си Всемогъщия, Премъдрия.”</span>
<span data-aaya="6">Те са хубав пример за вас - за всеки, който се надява на Аллах и на Сетния ден. А който се отвърне - Аллах е Пребогатия, Всеславния.</span>
<span data-aaya="7">Аллах може да породи обич между вас и онези от тях, с които враждувахте. Аллах е всемогъщ. Аллах е опрощаващ, милосърден.</span>
<span data-aaya="8">Аллах не ви забранява да се отнасяте с добро и да постъпвате справедливо към онези, които не воюват с вас в религията и не ви прогонват от домовете ви. Аллах обича справедливите.</span>
<span data-aaya="9">Аллах ви забранява само да се сближавате с онези, които воюват с вас в религията и ви прогонват от домовете ви, и помагат за прогонването ви. А които се сближават с тях - те са угнетителите.</span>
<span data-aaya="10">О, вярващи, ако дойдат при вас вярващите жени като преселнички, изпитайте ги! Аллах най-добре знае вярата им. И ако узнаете, че са вярващи, не ги връщайте при неверниците! Нито жените са разрешени за тях, нито пък те са разрешени за жените. И дайте на мъж</span>
<span data-aaya="11">И ако сте изпуснали нещо от [похарченото за] съпругите ви [отишли] при неверниците, и вземете придобивка [в битка], тогава дайте на онези, чиито съпруги са ги напуснали, толкова, колкото те са похарчили, и бойте се от Аллах, в Когото вярвате!</span>
<span data-aaya="12">О, Пророче, ако дойдат при теб вярващите жени да ти се закълнат, че не ще съдружават нищо с Аллах и не ще крадат, и не ще прелюбодействат, и не ще убиват децата си, и не ще скалъпват лъжа за онова, което е между ръцете и краката им, и че ще те слушат в од</span>
<span data-aaya="13">О, вярващи, не се сближавайте с хора, на които Аллах се е разгневил! Изгубили са те надежда за отвъдния живот, както и неверниците са изгубили надежда за намиращите се в гробовете.</span>
</section>
<section data-sura="61">
<span data-name>سُوۡرَةُ الصَّفِّ</span>
<span data-aaya="1">Всичко на небесата и всичко на земята прославя Аллах. Той е Всемогъщия, Премъдрия.</span>
<span data-aaya="2">О, вярващи, защо говорите онова, което не вършите?</span>
<span data-aaya="3">Най-омразно пред Аллах е да говорите онова, което не вършите.</span>
<span data-aaya="4">Аллах обича онези, които се сражават по Неговия път в редица, сякаш са здрава крепост.</span>
<span data-aaya="5">И рече Муса на своя народ: “О, народе мой, защо ме огорчавате, след като вече узнахте, че аз съм пратеник на Аллах при вас?” И когато се отклониха, Аллах отклони сърцата им. Аллах не напътва нечестивите хора.</span>
<span data-aaya="6">И рече Иса, синът на Мариам: “О, синове на Исраил, аз съм пратеник на Аллах при вас, да потвърдя Тората преди мен и да благовестя за пратеник, който ще дойде след мен. Името му е Ахмад.” А когато [Мухаммад] им донесе ясните знаци, рекоха: “Това е явна маг</span>
<span data-aaya="7">И кой е по-голям угнетител от онзи, който измисля лъжа за Аллах, когато го зоват към Исляма? Аллах не напътва хората-угнетители.</span>
<span data-aaya="8">Те искат да угасят светлината на Аллах с уста. Но Аллах ще стори да засияе в пълнота Неговата светлина, дори неверниците да възненавиждат това.</span>
<span data-aaya="9">Той е, Който изпрати Своя Пратеник с напътствието и с правата религия, за да я издигне над всички религии, дори съдружаващите да възненавиждат това.</span>
<span data-aaya="10">О, вярващи, да ви посоча ли търговия, която ще ви спаси от болезнено мъчение?</span>
<span data-aaya="11">Да вярвате в Аллах и в Неговия Пратеник, и да се борите по пътя на Аллах чрез своите имоти и души. Това е най-доброто за вас, ако знаете.</span>
<span data-aaya="12">Тогава Той ще ви опрости греховете и ще ви въведе в Градините, сред които реки текат, и в хубави жилища в Градините на Адн. Това е великото спасение.</span>
<span data-aaya="13">И друго, което обичате - помощ от Аллах и близка победа. И възрадвай вярващите!</span>
<span data-aaya="14">О, вярващи, бъдете помощници [по пътя] на Аллах, както Иса, синът на Мариам, рече на учениците си: “Кои са моите помощници [по пътя] на Аллах?” Учениците рекоха: “Ние сме помощниците [по пътя] на Аллах.” И част от синовете на Исраил повярва, а друга не по</span>
</section>
<section data-sura="62">
<span data-name>سُوۡرَةُ الۡجُمُعَةِ</span>
<span data-aaya="1">Всичко на небесата и всичко на земята прославя Аллах - Владетеля, Пресветия, Всемогъщия, Премъдрия.</span>
<span data-aaya="2">Той е, Който проводи при неграмотните [араби] Пратеник измежду тях да им чете Неговите знамения и да ги пречисти, и да ги учи на Книгата и на мъдростта, а преди бяха в явна заблуда.</span>
<span data-aaya="3">И при други освен тях, които още не са ги последвали... Той е Всемогъщия, Премъдрия.</span>
<span data-aaya="4">Това е благодатта на Аллах. Дарява я Той комуто пожелае. Аллах е Владетелят на великата благодат.</span>
<span data-aaya="5">Онези, които бяха натоварени с Тората, а после не понесоха товара, приличат на магаре, носещо книги. Колко лош е примерът на хората, които взимат за лъжа знаменията на Аллах! Аллах не напътва хората-угнетители.</span>
<span data-aaya="6">Кажи: “О, юдеи, щом твърдите, че вие сте ближните на Аллах без другите хора, възжелайте смъртта, ако говорите истината!”</span>
<span data-aaya="7">Ала не ще я възжелаят никога заради онова, което със своите ръце са сторили отпреди. Аллах знае угнетителите.</span>
<span data-aaya="8">Кажи: “Смъртта, от която бягате, непременно ще ви срещне. После ще бъдете върнати при Знаещия неведомото и явното, и Той ще ви извести какво сте вършили.”</span>
<span data-aaya="9">О, вярващи, щом се призове за молитвата в петъчния ден, устремете се към споменаването на Аллах и оставете търговията! Това е най-доброто за вас, ако знаете.</span>
<span data-aaya="10">И щом молитвата завърши, разпръснете се по земята и търсете благодат от Аллах, и често споменавайте Аллах, за да сполучите!</span>
<span data-aaya="11">И щом видяха търговия или забавление, разотидоха се натам и те оставиха да стоиш. Кажи [о, Мухаммад]: “Това, което е при Аллах, е по-добро от забавлението и от търговията. Аллах е Най-добрият от даряващите препитание.”</span>
</section>
<section data-sura="63">
<span data-name>سُوۡرَةُ الۡمُنَافِقُوۡنَ</span>
<span data-aaya="1">Когато идват при теб, лицемерите казват: “Свидетели сме, че ти си Пратеника на Аллах.” Аллах знае, че ти си Неговият Пратеник. Аллах е свидетел, че лицемерите са лъжци.</span>
<span data-aaya="2">Те превръщат клетвите си в прикритие и възпират от пътя на Аллах. Лоши са делата им!</span>
<span data-aaya="3">Така е, защото повярваха, после станаха неверници, затова бяха запечатани сърцата им, та не разбират.</span>
<span data-aaya="4">И като ги гледаш, видът им ти харесва, и като говорят, вслушваш се в думите им. Те са като подпрени дървета. Смятат, че всеки вик е против тях. Те са врагът. Пази се от тях! Да ги порази Аллах, как така се подлъгват!</span>
<span data-aaya="5">И когато им се каже: “Елате Пратеника на Аллах да моли за вас опрощение!”, те извръщат глави и ги виждаш как надменно се отказват.</span>
<span data-aaya="6">Все едно е дали ще молиш опрощение за тях, или не ще молиш. Аллах не ще им опрости. Аллах не напътва нечестивите хора.</span>
<span data-aaya="7">Те са, които казват: “Не харчете за онези, които са при Пратеника на Аллах, за да се разотидат!” Но на Аллах принадлежат съкровищниците на небесата и на земята. Ала лицемерите не проумяват.</span>
<span data-aaya="8">Казват: “Щом се върнем в ал-Медина, по-могъщият там непременно ще пропъди по-слабия.” А могъществото принадлежи на Аллах и на Неговия Пратеник, и на вярващите. Ала лицемерите не разбират.</span>
<span data-aaya="9">О, вярващи, да не ви отвличат от споменаването на Аллах нито вашите имоти, нито вашите деца! А които сторват това, те са губещите.</span>
<span data-aaya="10">И раздавайте от онова, което ви дарихме за препитание, преди да е дошла при някого от вас смъртта и той да каже: “Господи, да би ми дал малко време, щях да раздавам милостиня и да бъда от праведните!”</span>
<span data-aaya="11">Но Аллах на никого не ще даде отсрочка, щом му дойде времето. Сведущ е Аллах за вашите дела.</span>
</section>
<section data-sura="64">
<span data-name>سُوۡرَةُ التَّغَابُنِ</span>
<span data-aaya="1">Всичко на небесата и всичко на земята прославя Аллах. Негова е властта и Негова е възхвалата. Той над всяко нещо има сила.</span>
<span data-aaya="2">Той е, Който ви сътвори. Някои от вас са неверници, а други - вярващи. Аллах е зрящ за вашите дела.</span>
<span data-aaya="3">Той сътвори небесата и земята с мъдрост, и ви придаде образ, и направи образа ви превъзходен, и към Него е завръщането.</span>
<span data-aaya="4">Той знае всичко на небесата и на земята. И знае какво спотайвате и какво разкривате. Аллах знае съкровеното в сърцата.</span>
<span data-aaya="5">Не стигна ли до вас вестта за онези, които не повярваха преди и вкусиха пагубността на своето дело? За тях има болезнено мъчение.</span>
<span data-aaya="6">Така е, техните пратеници им донасяха ясните знаци, а те казваха: “Нима хора ще ни напътват?” И не повярваха, и се отвърнаха. Но Аллах не се нуждае от тях. Аллах е пребогат, всеславен.</span>
<span data-aaya="7">Неверниците твърдят, че не ще бъдат възкресени. Кажи: “Не, кълна се в моя Господ, ще бъдете възкресени, после ще бъдете известени за вашите дела. За Аллах това е лесно.”</span>
<span data-aaya="8">Вярвайте в Аллах и в Неговия Пратеник, и в Светлината, която низпослахме! Сведущ е Аллах за вашите дела.</span>
<span data-aaya="9">Когато Той ви събере за Деня на събирането, това е Денят, в който ще се разкрие заблудата. От онези, които вярват в Аллах и вършат праведни дела, Той ще отмахне прегрешенията и ще ги въведе в Градините, сред които реки текат. Там ще пребивават вечно. Това</span>
<span data-aaya="10">А които не вярват и взимат за лъжа Нашите знамения, те са обитателите на Огъня, там ще пребивават вечно. И колко лоша е тази участ!</span>
<span data-aaya="11">Никоя беда не идва без позволението на Аллах. А който вярва в Аллах, Той напътва сърцето му. Аллах всяко нещо знае.</span>
<span data-aaya="12">И се покорявайте на Аллах, и се покорявайте на Пратеника! А ако се отвърнете, за Пратеника Ни е дълг само ясното послание.</span>
<span data-aaya="13">Аллах! Няма друг Бог освен Него! Затова на Аллах да се уповават вярващите!</span>
<span data-aaya="14">О, вярващи, сред вашите съпруги и деца имате и врагове - пазете се от тях! А ако се въздържите и извините, и простите - Аллах е опрощаващ, милосърден.</span>
<span data-aaya="15">Вашите имоти и деца са изпитание. А при Аллах има велика награда.</span>
<span data-aaya="16">Затова бойте се от Аллах, колкото ви е по силите, и слушайте, и се покорявайте, и раздавайте за свое добро! А който се предпази от скъперничеството на своята душа - тези са сполучилите.</span>
<span data-aaya="17">Ако заемете хубав заем на Аллах, Той ще ви го умножи. И ще ви опрости. Аллах е признателен, всеблаг -</span>
<span data-aaya="18">Знаещия и неведомото, и явното, Всемогъщия, Премъдрия.</span>
</section>
<section data-sura="65">
<span data-name>سُوۡرَةُ الطَّلَاقِ</span>
<span data-aaya="1">О, Пророче, ако се развеждате с жените, развеждайте се с тях в срока, затова и пресмятайте срока, и бойте се от Аллах, вашия Господ! Не ги пропъждайте от домовете им, а и те да не излизат, освен ако са сторили явна скверност. Това са границите на Аллах. А който престъпва границите на Аллах, той угнетява себе си. Откъде да знаеш, Аллах може да породи след това и нещо ново.</span>
<span data-aaya="2">И когато жените изпълнят своя срок, задръжте ги с добро или ги напуснете с добро! И вземете за свидетели двама справедливи мъже измежду вас! И свидетелствайте в името на Аллах! Това е наставление за онзи, който вярва в Аллах и в Сетния ден. За онзи, който се бои от Аллах, Той ще стори изход,</span>
<span data-aaya="3">и ще му даде препитание оттам, откъдето не е предполагал. И който се уповава на Аллах, Той му е достатъчен. Аллах осъществява Своята повеля. Аллах направи мярка за всяко нещо.</span>
<span data-aaya="4">А за онези от жените ви, които изгубят надежда за месечното кръвотечение, ако се съмнявате, срокът им е три месеца, [също] и за онези, които все още нямат кръвотечение. А за бременните срокът е, докато родят. За онзи, който се бои от Аллах, Той ще облекчи</span>
<span data-aaya="5">Това е повелята на Аллах. Низпосла я Той на вас. От онзи, който се бои от Аллах, Той ще отмахне лошите му постъпки и ще увеличи неговата награда.</span>
<span data-aaya="6">И ги настанявайте [жените в развод], където и вие живеете, според своите възможности, и не им навреждайте, за да ги притесните! А ако са бременни, харчете за тях, докато родят! А ако кърмят децата ви, дайте им тяхната отплата и се разберете с добро! А ако</span>
<span data-aaya="7">Заможният да даде [за жената и детето] според своите възможности! И комуто препитанието е ограничено, да даде от онова, което Аллах му е дарил! Аллах възлага на всяка душа само според онова, което й е дал. Аллах ще стори облекчение след трудността.</span>
<span data-aaya="8">И колко селища се възпротивиха на повелята на своя Господ и на Неговите пратеници, и затова им подирихме строга сметка, и ги мъчихме с ужасно мъчение!</span>
<span data-aaya="9">И вкусиха те пагубността на своето дело. И последицата на делото им бе загуба.</span>
<span data-aaya="10">Аллах приготви за тях сурово мъчение. Затова се бойте от Аллах, о, разумни хора, които вярвате! Аллах ви низпосла напомняне -</span>
<span data-aaya="11">[чрез] Пратеник, който ви чете знаменията на Аллах - разясняващи, за да изведе от тъмнините към светлината онези, които вярват и вършат праведни дела. Онези, които вярват в Аллах и вършат праведни дела, Той ще ги въведе в Градините, сред които реки текат</span>
<span data-aaya="12">Аллах е, Който сътвори седем небеса, и от земята - също толкова. Повелята се спусна сред тях, за да узнаете, че Аллах за всяко нещо има сила и че Аллах обгражда със знание всяко нещо.</span>
</section>
<section data-sura="66">
<span data-name>سُوۡرَةُ التَّحۡرِيۡمِ</span>
<span data-aaya="1">О, Пророче, защо си възбраняваш онова, което Аллах ти е разрешил, стремейки се да угодиш на своите съпруги. Но Аллах е опрощаващ, милосърден.</span>
<span data-aaya="2">Аллах вече наложи изкупление при отмятане от вашите клетви. Аллах е вашият Покровител. Той е Всезнаещия, Премъдрия.</span>
<span data-aaya="3">Пророка тайно довери на една от своите съпруги новина. А когато тя я съобщи [на Аиша] и Аллах му разкри това, той сподели [с нея] част и избягна друга. И щом й го съобщи, тя рече: “Кой ти го съобщи?” Рече: “Съобщи ми го Всезнаещия, Сведущия.”</span>
<span data-aaya="4">И двете се покайте пред Аллах, защото сърцата ви са се подвели. Но ако си помагате срещу него, то Аллах е неговият Покровител, и Джибрил, и праведните вярващи, и ангелите освен това са [му] помощници.</span>
<span data-aaya="5">Ако той се разведе с вас, неговият Господ може да му дари в замяна съпруги, по-добри от вас, отдадени на Аллах, вярващи, покорни, разкайващи се, служещи [на Аллах], говеещи, омъжвани преди и девици.</span>
<span data-aaya="6">О, вярващи, пазете себе си и вашите семейства от Огъня, горивото на който са хората и камъните! Пазят го строги и сурови ангели, които не се противят на Аллах в Неговата повеля към тях и вършат, каквото им се повели.</span>
<span data-aaya="7">О, неверници, не се оправдавайте Днес! Ще ви се въздаде само за онова, което сте вършили.</span>
<span data-aaya="8">О, вярващи, покайте се пред Аллах с искрено покаяние и вашият Господ ще отмахне от вас прегрешенията, и ще ви въздаде в Градините, сред които реки текат - в Деня, в който Аллах не ще посрами Пророка и вярващите заедно с него. Светлината им ще се устремяв</span>
<span data-aaya="9">О, Пророче, бори се с неверниците и лицемерите, и бъди твърд с тях! Мястото им е Адът. И колко лоша е тази участ!</span>
<span data-aaya="10">Даде Аллах пример на неверниците с жената на Нух и жената на Лут. Те бяха омъжени за двама Наши праведни раби, но им измениха [във вярата] и с нищо не ги избавиха от Аллах [мъжете им], и бе речено: “Влезте в Огъня с влизащите!”</span>
<span data-aaya="11">И даде Аллах пример на вярващите с жената на Фараона, която рече: “Господи мой, построй ми при Теб дом в Градината и спаси ме от Фараона и от неговите дела, и спаси ме от хората-угнетители!”</span>
<span data-aaya="12">И с Мариам, дъщерята на Имран, която пазеше целомъдрието си, и вдъхнахме в нея от Своя дух. И повярва тя в Словата на своя Господ, и в Неговите писания, и бе от набожните.</span>
</section>
<section data-sura="67">
<span data-name>سُوۡرَةُ الۡمُلۡكِ</span>
<span data-aaya="1">Благословен е Онзи, в Чиято Ръка е Владението. Той над всяко нещо има сила.</span>
<span data-aaya="2">Той е, Който сътвори смъртта и живота, за да ви изпита кой от вас е по-добър в делата. Той е Всемогъщия, Опрощаващия,</span>
<span data-aaya="3">Който сътвори седем небеса на слоеве. Не ще видиш несъразмерност в творението на Всемилостивия. Пак обърни взор! Нима виждаш пукнатини?</span>
<span data-aaya="4">После пак обърни взор веднъж и още веднъж. Взорът ще се върне към теб безсилен и морен.</span>
<span data-aaya="5">И украсихме най-близкото небе със светилници, и ги сторихме да бъдат камъни за сатаните. И приготвихме за тях мъчението на Пламъците.</span>
<span data-aaya="6">За онези, които не вярват в своя Господ, е мъчението на Ада. И как лоша е тази участ!</span>
<span data-aaya="7">Когато бъдат хвърлени там, ще чуят неговия рев, както ври,</span>
<span data-aaya="8">едва не избухва от ярост. Всякога, щом в него бъде хвърлена тълпа, стражите му ги питат: “Не дойде ли при вас предупредител?”</span>
<span data-aaya="9">Ще казват: “Да, наистина, дойде при нас предупредител, но [го] взехме за лъжец и казахме: “Аллах нищо не е низпослал. Вие сте в голяма заблуда.””</span>
<span data-aaya="10">И ще кажат: “Ако се бяхме вслушали или размислили, нямаше да сме сред обитателите на Пламъците.”</span>
<span data-aaya="11">И така ще признаят своя грях. Гибел за обитателите на Пламъците!</span>
<span data-aaya="12">За онези, които и в уединение се боят от своя Господ, наистина има опрощение и голяма награда.</span>
<span data-aaya="13">Тайно или открито да изричате думите си, Той знае съкровеното в сърцата.</span>
<span data-aaya="14">Нима Онзи, Който е сътворил, не знае? Той е Всепроникващия, Сведущия.</span>
<span data-aaya="15">Той е, Който подчини за вас земята, затова ходете из нейните краища и яжте от Неговото препитание! Към Него е възкресението.</span>
<span data-aaya="16">Нима имате сигурност, че Онзи, Който е на небето, не ще накара земята да ви погълне? И ето я - тресе се!</span>
<span data-aaya="17">Или имате сигурност, че Онзи, Който е на небето, не ще изпрати срещу вас ураган от камъни, та да разберете какво е Моето предупреждение?</span>
<span data-aaya="18">И онези преди тях отричаха. А какво бе Моето наказание!</span>
<span data-aaya="19">Не виждат ли те птиците над тях, разтварящи и свиващи криле? Държи ги само Всемилостивия. Той съзира всяко нещо.</span>
<span data-aaya="20">И кое ваше войнство ще ви помогне без Всемилостивия? Неверниците само се мамят.</span>
<span data-aaya="21">Или кой може препитание да ви даде, ако Той задържи Своето препитание? Ала упорстват в надменността и отдалечаването [от истината].</span>
<span data-aaya="22">Нима онзи, който върви с наведена глава, е по-напътен от онзи, който върви изправен по правия път?</span>
<span data-aaya="23">Кажи [о, Мухаммад]: “Той е, Който ви сътвори и създаде за вас слуха и зрението, и сърцата. Колко малко сте признателни!”</span>
<span data-aaya="24">Кажи: “Той е, Който ви намножи по земята и при Него ще бъдете събрани.”</span>
<span data-aaya="25">И казват: “Кога [ще се сбъдне] това обещание, ако говорите истината?”</span>
<span data-aaya="26">Кажи: “Знанието е само при Аллах, а аз съм само явен предупредител.”</span>
<span data-aaya="27">И когато го видят отблизо, лицата на неверниците ще помръкнат и ще им бъде казано: “Това е, което търсехте.”</span>
<span data-aaya="28">Кажи: “Виждате ли? Дори Аллах да погуби мен и тези с мен, или да ни пощади, кой ще защити неверниците от болезненото мъчение?”</span>
<span data-aaya="29">Кажи: “Той е Всемилостивия. Вярваме в Него и на Него се уповаваме. И ще узнаете кой е в явна заблуда.”</span>
<span data-aaya="30">Кажи: “Виждате ли? Ако водата ви потъне, кой ще ви даде изворна вода?”</span>
</section>
<section data-sura="68">
<span data-name>سُوۡرَةُ الۡقَلَمِ</span>
<span data-aaya="1">Нун. Кълна се в калема и в онова, което пишат!</span>
<span data-aaya="2">Ти [о, Мухаммад] - по милостта на твоя Господ - не си луд.</span>
<span data-aaya="3">За теб има несекваща награда.</span>
<span data-aaya="4">Ти наистина имаш велик нрав.</span>
<span data-aaya="5">Ти ще видиш и те ще видят</span>
<span data-aaya="6">кой от вас е безумният.</span>
<span data-aaya="7">Най-добре твоят Господ знае кой се е отклонил от Неговия път и най-добре Той знае напътените.</span>
<span data-aaya="8">И не се покорявай на отричащите!</span>
<span data-aaya="9">Желаят, ако се смекчиш, и те да се смекчат.</span>
<span data-aaya="10">И не се покорявай на онзи, който все се кълне и е жалък,</span>
<span data-aaya="11">клеветник, който разнася сплетни,</span>
<span data-aaya="12">възпира доброто, престъпва, съгрешава,</span>
<span data-aaya="13">грубиян и дори извънбрачен син.</span>
<span data-aaya="14">А тъй като има богатство и синове,</span>
<span data-aaya="15">когато му бъдат четeни Нашите знамения, казва: “Легенди на предците!”</span>
<span data-aaya="16">Ще го бележим по носа.</span>
<span data-aaya="17">Изпитахме ги, както изпитахме и стопаните на градината, когато се заклеха [тайно] да я оберат на сутринта.</span>
<span data-aaya="18">И да не правят изключение.</span>
<span data-aaya="19">И я споходи бедствие от твоя Господ, докато спяха.</span>
<span data-aaya="20">И тя стана като черна нощ.</span>
<span data-aaya="21">И си викаха един другиму на сутринта:</span>
<span data-aaya="22">“Тръгнете към своята реколта в зори, ако ще берете!”</span>
<span data-aaya="23">И се отправиха, шепнейки един на друг:</span>
<span data-aaya="24">“Днес да не влиза там при вас бедняк!”</span>
<span data-aaya="25">И тръгнаха в зори с твърдо намерение.</span>
<span data-aaya="26">И когато я видяха, рекоха: “Наистина сме се заблудили.</span>
<span data-aaya="27">Не, ние сме лишени.”</span>
<span data-aaya="28">Най-разумният от тях рече: “Не ви ли казах - защо не прославяте Аллах?”</span>
<span data-aaya="29">Рекоха: “Слава на нашия Господ! Бяхме угнетители.”</span>
<span data-aaya="30">И започнаха взаимно да се укоряват.</span>
<span data-aaya="31">Рекоха: “О, горко ни, наистина сме престъпващи!</span>
<span data-aaya="32">Дано нашият Господ ни даде в замяна по-добра от нея. Ние нашия Господ умоляваме.”</span>
<span data-aaya="33">Такова е наказанието. А наказанието в отвъдния живот е по-голямо, ако знаят.</span>
<span data-aaya="34">Наистина за богобоязливите при техния Господ са Градините на блаженството.</span>
<span data-aaya="35">Нима отдадените на Аллах ще сторим да са като престъпниците?</span>
<span data-aaya="36">Какво ви е, така да отсъждате?</span>
<span data-aaya="37">Или имате книга, от която се учите,</span>
<span data-aaya="38">и в нея имате, каквото изберете?</span>
<span data-aaya="39">Или имате обещание от Нас до Деня на възкресението да имате онова, което сами отсъждате?</span>
<span data-aaya="40">Питай ги кой от тях е поръчител за това?</span>
<span data-aaya="41">Или имат съдружници? Да доведат своите съдружници - ако говорят истината -</span>
<span data-aaya="42">в Деня, когато ще се разкрият делата и [тези] ще бъдат приканени да се поклонят, а не ще могат.</span>
<span data-aaya="43">Свели поглед, ще ги покрие унижение, а бяха приканвани да се покланят, когато бяха здрави.</span>
<span data-aaya="44">Остави на Мен [о, Мухаммад] взимащите за лъжа тази Вест! Постепенно ще ги въвлечем [в погибел], без да разберат.</span>
<span data-aaya="45">Ще им дам отсрочка. Моята промисъл е силна.</span>
<span data-aaya="46">Или търсиш от тях отплата, та са обременени с дълг?</span>
<span data-aaya="47">Или при тях е неведомото и те го записват?</span>
<span data-aaya="48">Изтърпи до присъдата на твоя Господ и не бъди като човека в кита, който зовеше, изпълнен със скръб!</span>
<span data-aaya="49">Ако не бе го достигнала милост от неговия Господ, щеше да е изхвърлен на голия бряг с упрек.</span>
<span data-aaya="50">Но неговият Господ го пречисти и го стори праведник.</span>
<span data-aaya="51">И едва не те сразяват с погледи неверниците, когато слушат Напомнянето6, и казват: “Той е луд.”</span>
<span data-aaya="52">А то не е друго освен напомняне за световете.</span>
</section>
<section data-sura="69">
<span data-name>سُوۡرَةُ الۡحَآقَّةِ</span>
<span data-aaya="1">Неизбежното!</span>
<span data-aaya="2">Какво е Неизбежното?</span>
<span data-aaya="3">И откъде да знаеш ти какво е Неизбежното?</span>
<span data-aaya="4">Самудяните и адитите взеха за лъжа Бедствието.</span>
<span data-aaya="5">Самудяните бяха погубени от Вика.</span>
<span data-aaya="6">А адитите бяха погубени от бушуващ леден вихър.</span>
<span data-aaya="7">Накара го Той да вилнее срещу тях седем нощи и осем дни поред, и виждаш там хората покосени, сякаш са стволове на повалени палми.</span>
<span data-aaya="8">И нима виждаш някой останал от тях?</span>
<span data-aaya="9">И Фараонът, и онези преди него, и сринатите [селища на Лут] вършеха грях.</span>
<span data-aaya="10">И се възпротивиха на пратеника от своя Господ, затова Той с мощ ги сграбчи.</span>
<span data-aaya="11">Когато водата преля, Ние ви понесохме в плаващия Ковчег,</span>
<span data-aaya="12">за да го сторим поука за вас и да го запомнят помнещи уши.</span>
<span data-aaya="13">И когато се протръби с Рога първия път,</span>
<span data-aaya="14">и бъдат вдигнати земята и планините, и бъдат натрошени с един удар,</span>
<span data-aaya="15">тогава ще се случи Събитието.</span>
<span data-aaya="16">И ще се разцепи небето, и ще бъде слабо в този Ден.</span>
<span data-aaya="17">И ангелите ще са по краищата му. В този Ден осмина [от тях] ще носят Трона на твоя Господ.</span>
<span data-aaya="18">В този Ден ще бъдете изправени [пред Аллах]. Не ще бъде скрита и една ваша тайна.</span>
<span data-aaya="19">И онзи, чиято книга му се даде в десницата, ще каже: “Ето ви, прочетете моята книга!</span>
<span data-aaya="20">Предполагах, че ще получа своята равносметка.”</span>
<span data-aaya="21">И ще живее в доволство</span>
<span data-aaya="22">сред въздигната Градина.</span>
<span data-aaya="23">Плодовете й ще са сведени.</span>
<span data-aaya="24">Яжте и пийте със здраве за онова, което сте вършили преди, в отминалите дни!</span>
<span data-aaya="25">А онзи, чиято книга му се даде в левицата, ще каже: “О, да не ми бе давана моята книга</span>
<span data-aaya="26">и да не бях узнал каква е моята равносметка!</span>
<span data-aaya="27">О, да бе приключило всичко [със смъртта]!</span>
<span data-aaya="28">Не ме избави моето богатство.</span>
<span data-aaya="29">Пропадна моята власт.”</span>
<span data-aaya="30">Хванете го и го оковете!</span>
<span data-aaya="31">После в Ада го горете!</span>
<span data-aaya="32">После го нанижете на верига, дълга седемдесет лакти!</span>
<span data-aaya="33">Не повярва той в Аллах, Превеликия.</span>
<span data-aaya="34">И не подканваше да бъде нахранен нуждаещият се,</span>
<span data-aaya="35">затова Днес няма тук за него  ближен,</span>
<span data-aaya="36">нито храна освен кръв и гной.</span>
<span data-aaya="37">Ядат я само грешниците.”</span>
<span data-aaya="38">Ала не! Кълна се в това, което съзирате</span>
<span data-aaya="39">и в това, което не съзирате,</span>
<span data-aaya="40">наистина то е слово на достоен Пратеник,</span>
<span data-aaya="41">а не е слово на поет. Но вие малко вярвате.</span>
<span data-aaya="42">И не е слово на гадател. Ала малко се поучавате.</span>
<span data-aaya="43">Низпослание от Господа на световете.</span>
<span data-aaya="44">И ако той Ни приписваше някакви слова,</span>
<span data-aaya="45">щяхме да го сграбчим с Десницата,</span>
<span data-aaya="46">после да му прережем аортата.</span>
<span data-aaya="47">И никой сред вас не ще Ни възпре от това.</span>
<span data-aaya="48">То е напомняне за богобоязливите.</span>
<span data-aaya="49">И добре знаем, че сред вас има отричащи.</span>
<span data-aaya="50">То е скръб за неверниците.</span>
<span data-aaya="51">То е достоверната истина.</span>
<span data-aaya="52">Затова прославяй името на твоя Господ, Превеликия!</span>
</section>
<section data-sura="70">
<span data-name>سُوۡرَةُ الۡمَعَارِجِ</span>
<span data-aaya="1">Един човек попита за неизбежното мъчение.</span>
<span data-aaya="2">Никой не ще го отблъсне от неверниците.</span>
<span data-aaya="3">То е от Аллах, Владетеля на небесните стъпала.</span>
<span data-aaya="4">Ще се въздигнат към Него ангелите и Духът [Джибрил] в Ден, колкото петдесет хиляди години,</span>
<span data-aaya="5">затова търпи с добро търпение [о, Мухаммад]!</span>
<span data-aaya="6">Те го виждат далечен.</span>
<span data-aaya="7">А Ние го виждаме близък.</span>
<span data-aaya="8">В този Ден небето ще е като разтопена мед</span>
<span data-aaya="9">и планините ще са като вълна,</span>
<span data-aaya="10">и не ще пита приятел за приятеля,</span>
<span data-aaya="11">въпреки че ще се виждат. Престъпникът ще желае, да би се откупил от мъчението в този Ден с децата си</span>
<span data-aaya="12">и съпругата си, и брат си,</span>
<span data-aaya="13">и рода си, който го подслонява,</span>
<span data-aaya="14">и всички, които са на земята, само за да се спаси.</span>
<span data-aaya="15">Ала не! Това е лумнал Огън,</span>
<span data-aaya="16">смъкващ кожата,</span>
<span data-aaya="17">зове той всеки, който обръща гръб на вярата и се отвръща,</span>
<span data-aaya="18">и трупа, и не раздава.</span>
<span data-aaya="19">Човекът бе създаден колеблив -</span>
<span data-aaya="20">щом го настигне злото - страхлив,</span>
<span data-aaya="21">а щом го настигне доброто - скъперник,</span>
<span data-aaya="22">освен отслужващите молитвата,</span>
<span data-aaya="23">които в своята молитва са постоянни</span>
<span data-aaya="24">и в чиито имоти е заделен дял</span>
<span data-aaya="25">за просяка и бедняка,</span>
<span data-aaya="26">и които смятат за истина Съдния ден,</span>
<span data-aaya="27">и които се страхуват от мъчението на своя Господ -</span>
<span data-aaya="28">мъчението на техния Господ не е безопасно,-</span>
<span data-aaya="29">и които целомъдрието си пазят,</span>
<span data-aaya="30">освен за техните съпруги или за владените от техните десници. Те не ще бъдат упреквани.</span>
<span data-aaya="31">А които се стремят към друго освен това - тези са престъпващите.</span>
<span data-aaya="32">И които повереното на тях, и техния обет съблюдават,</span>
<span data-aaya="33">и които в своите свидетелства са правдиви,</span>
<span data-aaya="34">и които молитвите си усърдно отслужват,</span>
<span data-aaya="35">те ще бъдат на почит в Градините.</span>
<span data-aaya="36">Какво им е на неверниците, втренчили в теб погледи</span>
<span data-aaya="37">отдясно и отляво на тълпи?</span>
<span data-aaya="38">Нима всеки от тях копнее да влезе в Градината на блаженството?</span>
<span data-aaya="39">Ала не! Сътворихме ги от онова, което знаят.</span>
<span data-aaya="40">И не! Кълна се в Господа на изгревите и на залезите, Ние сме способни</span>
<span data-aaya="41">да ги заменим с по-добри от тях. И не ще бъдем възпрени.</span>
<span data-aaya="42">Остави ги да тънат и да се забавляват, додето срещнат своя Ден, който им е обещан!</span>
<span data-aaya="43">Деня, в който ще излязат забързани от гробовете, сякаш се устремяват към идолите,</span>
<span data-aaya="44">със сведен поглед, покрити с унижение. Това е Денят, който им е обещан.</span>
</section>
<section data-sura="71">
<span data-name>سُوۡرَةُ نُوۡحٍ</span>
<span data-aaya="1">Ние изпратихме Нух при неговия народ: “Предупреди народа си, докато не го е сполетяло болезнено мъчение!”</span>
<span data-aaya="2">Рече: “О, народе мой, аз съм явен предупредител за вас.</span>
<span data-aaya="3">Служете на Аллах и се бойте от Него, и ми се покорете!</span>
<span data-aaya="4">Тогава Той ще ви опрости греховете и ще ви даде отсрочка за определено време. Срокът на Аллах, когато дойде, не ще бъде забавен, ако знаете.”</span>
<span data-aaya="5">Рече: “Господи мой, зовях народа си нощем и денем,</span>
<span data-aaya="6">но зовът ми само увеличи тяхното бягство.</span>
<span data-aaya="7">И всякога, щом ги зовях, за да ги опростиш, запушваха с пръсти ушите си и се загръщаха в дрехите си, и упорстваха, и все повече се възгордяваха.</span>
<span data-aaya="8">После ги зовях открито,</span>
<span data-aaya="9">после им прогласявах явно и им шепнех тайно.</span>
<span data-aaya="10">И казвах: “Молете вашия Господ за опрощение - Той е многоопрощаващ,</span>
<span data-aaya="11">за да ви праща обилен дъжд от небето,</span>
<span data-aaya="12">и да ви подкрепя с имоти и синове, и да сторва за вас градини, и да сторва за вас реки.</span>
<span data-aaya="13">Какво ви е, защо не зачитате величието на Аллах?</span>
<span data-aaya="14">Сътвори ви Той на етапи.</span>
<span data-aaya="15">Нима не виждате как Аллах сътвори седем небеса на слоеве?</span>
<span data-aaya="16">И стори Той там от луната сияние, и стори от слънцето светилник.</span>
<span data-aaya="17">И ви създаде [от пръст] от земята да израснете.</span>
<span data-aaya="18">После ще ви върне в нея и отново ще ви извади [в Съдния ден].</span>
<span data-aaya="19">Аллах стори за вас от земята постеля,</span>
<span data-aaya="20">за да ходите там по широки пътища.”</span>
<span data-aaya="21">Рече Нух: “Господи мой, те ми се възпротивиха и последваха онези, чиито имоти и деца само увеличиха тяхната загуба.</span>
<span data-aaya="22">И лукавстваха те с огромно лукавство.</span>
<span data-aaya="23">И казваха: “Никога не изоставяйте своите божества, не изоставяйте нито Уад, нито Суаа, нито Ягус и Яук, и Наср!”</span>
<span data-aaya="24">И вече заблудиха те мнозина. И надбавяй на угнетителите само заблуда!”</span>
<span data-aaya="25">Заради своите грехове те бяха издавени и въведени в Огъня, и не намериха за себе си други помощници вместо Аллах.</span>
<span data-aaya="26">И рече Нух: “Господи мой, не оставяй по земята нито един неверник!</span>
<span data-aaya="27">Оставиш ли ги, те ще заблудят Твоите раби и ще родят само нечестивци, неблагодарници.</span>
<span data-aaya="28">Господи мой, опрости на мен и на родителите ми, и на всеки вярващ, който влезе в моя дом, и на вярващите мъже, и на вярващите жени, и надбавяй на угнетителите само гибел!”</span>
</section>
<section data-sura="72">
<span data-name>سُوۡرَةُ الۡجِنِّ</span>
<span data-aaya="1">Кажи [о, Мухаммад]: “Разкрито ми бе, че няколко джинове слушали и рекли: “Чухме удивителен Коран.</span>
<span data-aaya="2">Насочва той към правия път. Затова повярвахме в него и никого не ще съдружим с нашия Господ.</span>
<span data-aaya="3">Той - превисоко е величието на нашия Господ! - не се е сдобивал нито със съпруга, нито със син.</span>
<span data-aaya="4">Глупците измежду нас говорят измислици за Аллах.</span>
<span data-aaya="5">А ние предполагахме, че хората и джиновете никога не ще изрекат лъжа за Аллах.</span>
<span data-aaya="6">Някои хора търсеха убежище при някои джинове, а [хората] им надбавиха безразсъдство.</span>
<span data-aaya="7">И [хората] предполагаха, както и вие предполагахте, че Аллах не ще възкреси никого.</span>
<span data-aaya="8">И досегнахме небето, и открихме, че е пълно със силна стража и с изгарящи звезди.</span>
<span data-aaya="9">А преди седяхме там на места, за да подслушваме. А който подслушва сега, дебне го изгаряща звезда.</span>
<span data-aaya="10">И не знаем дали зло е поискано за онези, които са на земята, или техният Господ е поискал добро за тях.</span>
<span data-aaya="11">Сред нас има правдиви, сред нас има и други освен това. Следваме различни пътища.</span>
<span data-aaya="12">Вече сме убедени, че никога не ще обезсилим Аллах на земята и никога не ще Го обезсилим, дори да бягаме.</span>
<span data-aaya="13">И когато чухме Напътствието, повярвахме в него. А който вярва в своя Господ, да не се страхува нито от ощетяване, нито от угнетяване.</span>
<span data-aaya="14">Сред нас има отдали се на Аллах [мюсюлмани], но сред нас има и отклонили се [неверници]. Онези, които са се отдали на Аллах - те са избрали правия път.</span>
<span data-aaya="15">А отклонилите се - те са горивото за Ада.”</span>
<span data-aaya="16">И ако се бяха придържали към правия път, Ние щяхме да им дадем вода в изобилие,</span>
<span data-aaya="17">за да ги изпитаме с това. А който се отдръпва от споменаването на своя Господ, Той ще го въведе в тежко мъчение.</span>
<span data-aaya="18">Джамиите са само за Аллах и затова не зовете никой друг заедно с Аллах!</span>
<span data-aaya="19">Когато рабът на Аллах [Мухаммад] се изправи да Го позове, те едва не се струпаха около него на пълчища.</span>
<span data-aaya="20">Кажи: “Зова единствено моя Господ и никого не съдружавам с Него.”</span>
<span data-aaya="21">Кажи: “Аз нито мога да ви навредя, нито да ви бъда от полза.”</span>
<span data-aaya="22">Кажи: “Никой не може да ме защити от Аллах и не ще намеря убежище освен при Него.</span>
<span data-aaya="23">Аз предавам само известие от Аллах и Негови послания. А които не се подчиняват на Аллах и на Неговия Пратеник, за тях е Огънят на Ада, там ще пребивават вечно.”</span>
<span data-aaya="24">Когато видят обещаното им, ще научат кой има по-слаби и по-малобройни помощници.</span>
<span data-aaya="25">Кажи: “Не знам близо ли е това, което ви е обещано, или е сторил за него предел моят Господ -</span>
<span data-aaya="26">Знаещия неведомото. Той на никого не разкрива Своите тайни,</span>
<span data-aaya="27">освен на онзи пратеник, когото е избрал. И сторва Той пред него и зад него да има [ангели] пазители,</span>
<span data-aaya="28">за да знае, че са съобщили посланията на своя Господ. Обгръща Той това, което е у тях, и пресмята всяко нещо.”</span>
</section>
<section data-sura="73">
<span data-name>سُوۡرَةُ الۡمُزَّمِّلِ</span>
<span data-aaya="1">О, ти, който се загръщаш,</span>
<span data-aaya="2">ставай [за молитва] през нощта, но не цялата,</span>
<span data-aaya="3">а наполовина, или по-малко от това,</span>
<span data-aaya="4">или повече, и чети Корана отмерено!</span>
<span data-aaya="5">Ще ти пратим Ние тежко Слово.</span>
<span data-aaya="6">Ставането [за молитва] нощем е най-силно по въздействие и най-подходящо за размисъл.</span>
<span data-aaya="7">През деня ти си много зает.</span>
<span data-aaya="8">И споменавай името на своя Господ, и с всеотдайност се посвети на Него -</span>
<span data-aaya="9">Господа на Изтока и на Запада! Няма друг Бог освен Него. Него вземи за покровител!</span>
<span data-aaya="10">И бъди търпелив към онова, което говорят! И ги напускай с достойнство!</span>
<span data-aaya="11">И остави на Мен отричащите, които живеят в благоденствие, и им дай малка отсрочка!</span>
<span data-aaya="12">При Нас има окови и пламъци,</span>
<span data-aaya="13">и храна, която присяда, и болезнено мъчение</span>
<span data-aaya="14">в Деня, в който ще се разтресат земята и планините, и ще станат планините купища от пясък.</span>
<span data-aaya="15">Изпратихме ви Пратеник - свидетел за вас, както изпратихме при Фараона пратеник.</span>
<span data-aaya="16">Но възпротиви се Фараонът на пратеника, и затова силно го сграбчихме.</span>
<span data-aaya="17">И как ще се предпазите, ако сте неверници, от Деня, който ще направи и децата да посивеят?</span>
<span data-aaya="18">Небето тогава ще се разцепи. Обещанието Му се сбъдва.</span>
<span data-aaya="19">Това е напомняне. Който желае, поема пътя към своя Господ.</span>
<span data-aaya="20">Твоят Господ знае, че стоиш по-малко от две трети от нощта, [понякога] и половината от нея, а [понякога] и една трета, - и група от тези, които са заедно с теб. Аллах отмерва нощта и деня. Знае Той, че не ще смогнете и затова ви помилва. Ето защо четете,</span>
</section>
<section data-sura="74">
<span data-name>سُوۡرَةُ الۡمُدَّثِّرِ</span>
<span data-aaya="1">О, ти, който се обвиваш [в своите одежди],</span>
<span data-aaya="2">стани и предупреждавай,</span>
<span data-aaya="3">и твоя Господ възвеличавай,</span>
<span data-aaya="4">и дрехите си почиствай,</span>
<span data-aaya="5">и скверността отбягвай,</span>
<span data-aaya="6">и давайки, не се стреми да получиш вповече,</span>
<span data-aaya="7">и в името на твоя Господ бъди търпелив!</span>
<span data-aaya="8">И когато се протръби с Рога,</span>
<span data-aaya="9">тогава този Ден ще е тежък Ден,</span>
<span data-aaya="10">за неверниците - нелек.</span>
<span data-aaya="11">Остави на Мен онзи, когото сътворих самотен</span>
<span data-aaya="12">и комуто отредих голямо богатство,</span>
<span data-aaya="13">и синове до него,</span>
<span data-aaya="14">и всичко му улесних!</span>
<span data-aaya="15">А после той ламти да му надбавя.</span>
<span data-aaya="16">Ала не! Пред Нашите знамения той упорства.</span>
<span data-aaya="17">Ще го подложа на непоносимо мъчение.</span>
<span data-aaya="18">Размисли той и прецени,</span>
<span data-aaya="19">и - проклет да е! - как прецени!</span>
<span data-aaya="20">И отново - проклет да е! - как прецени!</span>
<span data-aaya="21">После погледна.</span>
<span data-aaya="22">После се намръщи и навъси.</span>
<span data-aaya="23">После се отвърна и се възгордя.</span>
<span data-aaya="24">И рече: “Това е само разпространена магия.</span>
<span data-aaya="25">Това е само хорска реч.”</span>
<span data-aaya="26">Ще го пека Аз в Преизподнята.</span>
<span data-aaya="27">И откъде да знаеш ти какво е Преизподнята?</span>
<span data-aaya="28">Тя нищо не оставя и не пощадява -</span>
<span data-aaya="29">обгаря кожата.</span>
<span data-aaya="30">Пазят я деветнадесет [ангели].</span>
<span data-aaya="31">И сторихме пазители на Огъня само ангели, и сторихме броя им единствено за изпитание на неверниците, за да се убедят дарените с Писанието и да се усили вярата на повярвалите, и да не се съмняват дарените с Писанието и вярващите, и за да кажат онези, в чии</span>
<span data-aaya="32">Ала не! Кълна се в луната</span>
<span data-aaya="33">и в нощта, когато отминава,</span>
<span data-aaya="34">и в утрото, когато засиява!</span>
<span data-aaya="35">Този [Огън] е едно от великите изпитания</span>
<span data-aaya="36">предупреждение за хората,</span>
<span data-aaya="37">за всеки от вас, който пожелае да напредва или да изостава.</span>
<span data-aaya="38">Всеки е заложник на онова, което е придобил,</span>
<span data-aaya="39">освен владелците на десницата.</span>
<span data-aaya="40">В градини те ще разпитват</span>
<span data-aaya="41">за престъпниците.</span>
<span data-aaya="42">“Какво ви отведе в Преизподнята?”</span>
<span data-aaya="43">Ще рекат: “Ние не бяхме сред отслужващите молитвата</span>
<span data-aaya="44">и не хранехме нуждаещия се,</span>
<span data-aaya="45">и затъвахме в празнословие със затъващите,</span>
<span data-aaya="46">и взимахме за лъжа Съдния ден,</span>
<span data-aaya="47">докато ни застигна смъртта.”</span>
<span data-aaya="48">Затова не ще им помогне ничие застъпничество.</span>
<span data-aaya="49">Какво им е, защо се отдръпват от напомнянето,</span>
<span data-aaya="50">сякаш са подплашени диви магарета,</span>
<span data-aaya="51">бягащи от лъв?</span>
<span data-aaya="52">И всеки от тях иска да му се даде разясняващата книга.</span>
<span data-aaya="53">Ала не! Те не се страхуват от отвъдния живот.</span>
<span data-aaya="54">Ала не! Той [- Коранът] е поучение.</span>
<span data-aaya="55">И който пожелае, ще се поучи.</span>
<span data-aaya="56">И не се поучават, без Аллах да пожелае. Той е Достойният да се боят от Него и е Достойният да опрости.</span>
</section>
<section data-sura="75">
<span data-name>سُوۡرَةُ الۡقِيَامَةِ</span>
<span data-aaya="1">Кълна се в Деня на възкресението.</span>
<span data-aaya="2">И кълна се в многоукоряващата [се] душа.</span>
<span data-aaya="3">Нима човек смята, че Ние не ще съберем костите му?</span>
<span data-aaya="4">Наистина Ние можем да възстановим и върховете на пръстите му.</span>
<span data-aaya="5">Ала човек упорства в греха си</span>
<span data-aaya="6">и пита: “Кога е Денят на възкресението?”</span>
<span data-aaya="7">Тогава, когато погледът се заслепи</span>
<span data-aaya="8">и луната се затъмни,</span>
<span data-aaya="9">и слънцето, и луната се слеят,</span>
<span data-aaya="10">човекът ще каже в този Ден: “Накъде да се бяга?”</span>
<span data-aaya="11">Ала не! Няма убежище.</span>
<span data-aaya="12">При твоя Господ в този Ден е местопребиванието.</span>
<span data-aaya="13">Човекът в този Ден ще бъде известен за ранните си дела и за късните.</span>
<span data-aaya="14">Да, човекът сам за себе си ще е свидетел,</span>
<span data-aaya="15">дори да дава извинения.</span>
<span data-aaya="16">Не си движи езика с това Слово [о, Мухаммад], за да избързаш [да го запомниш]!</span>
<span data-aaya="17">Да бъде събрано [в твоите гърди] и четено [от теб] е Наша грижа.</span>
<span data-aaya="18">И когато го четем, следвай неговото четене!</span>
<span data-aaya="19">После неговото разясняване е Наша грижа.</span>
<span data-aaya="20">Ала не! Вие обичате преходността [на земния живот]</span>
<span data-aaya="21">и изоставяте отвъдния.</span>
<span data-aaya="22">Едни лица в този Ден ще възсияят,</span>
<span data-aaya="23">към своя Господ ще гледат,</span>
<span data-aaya="24">а други в този Ден ще бъдат мрачни,</span>
<span data-aaya="25">ще се убедят, че ги е сполетяла беда, пречупваща гръбнака.</span>
<span data-aaya="26">А когато душата стигне гръкляна</span>
<span data-aaya="27">и се рече: “Кой ще те избави?”,</span>
<span data-aaya="28">и той се убеди, че [това] е раздялата,</span>
<span data-aaya="29">и се преплете крак с крак -</span>
<span data-aaya="30">тогава към твоя Господ ще е отправянето.</span>
<span data-aaya="31">тогава към твоя Господ ще е отправянето.</span>
<span data-aaya="32">Той нито вярваше, нито отслужваше молитвата,</span>
<span data-aaya="33">а отричаше и се отвръщаше.</span>
<span data-aaya="34">После отиваше при своите хора с горделива походка.</span>
<span data-aaya="35">Горко ти, горко!</span>
<span data-aaya="36">И отново - горко ти, горко!</span>
<span data-aaya="37">Нима човек смята, че ще бъде оставен без надзор?</span>
<span data-aaya="38">После бе съсирек, а Той го сътвори и осъразмери.</span>
<span data-aaya="39">И създаде от нея двата пола - мъжа и жената.</span>
<span data-aaya="40">Нима Той не е способен да съживи мъртвите?</span>
</section>
<section data-sura="76">
<span data-name>سُوۡرَةُ الدَّهۡرِ</span>
<span data-aaya="1">Не премина ли човекът през период от време, когато той бе нещо неназовано?</span>
<span data-aaya="2">Сътворихме Ние човека от частица сперма с примеси, за да го изпитаме, и го сторихме чуващ, зрящ.</span>
<span data-aaya="3">Ние му показахме пътя - или признателен, или неблагодарник.</span>
<span data-aaya="4">Приготвихме Ние за неверниците вериги, окови и пламъци.</span>
<span data-aaya="5">Праведниците пият от чаши с добавено питие от Камфор -</span>
<span data-aaya="6">извор, от който пият рабите на Аллах - пускат го в обилие да бликва.</span>
<span data-aaya="7">Те изпълняват обета и се страхуват от Деня, злото на който се разпростира.</span>
<span data-aaya="8">И дават храна - въпреки че и те я обичат - на нуждаещ се и на сирак, и на пленник:</span>
<span data-aaya="9">“Храним ви в името на Аллах. Не искаме от вас нито отплата, нито признателност.</span>
<span data-aaya="10">Страхуваме се от [мъчението на] Нашия Господ в Деня свъсен, зловещ.”</span>
<span data-aaya="11">Но Аллах ще ги предпази от злото на този Ден, и ще им дари сияние и щастие.</span>
<span data-aaya="12">И ще ги възнагради - защото бяха търпеливи - с Градина и с коприна,</span>
<span data-aaya="13">облегнати там на престоли. Не ще виждат там ни зной, ни мраз.</span>
<span data-aaya="14">Близо над тях ще са нейните сенки и ще са сведени плодовете й ниско.</span>
<span data-aaya="15">Ще бъдат обслужвани със съдове от сребро и с кристални чаши</span>
<span data-aaya="16">от сребърен кристал. Ще им се отмерва с мярка.</span>
<span data-aaya="17">И ще им се дава там да пият от питие, смесено с джинджифил,</span>
<span data-aaya="18">от извор там, наречен Салсабил,</span>
<span data-aaya="19">и ще ги обикалят вечномлади юноши - когато ги видиш, ще ги помислиш за разпръснати бисери.</span>
<span data-aaya="20">Където и да погледнеш там, ще видиш блаженство и огромно владение.</span>
<span data-aaya="21">Ще бъдат облечени в зелени одежди от коприна и брокат, и ще носят украшения - гривни от сребро, и ще им дава техният Господ да пият от чиста напитка.</span>
<span data-aaya="22">“Това е награда за вас. Вашето старание заслужи признание.”</span>
<span data-aaya="23">Ние ти низпослахме Корана постепенно.</span>
<span data-aaya="24">Затова и ти [о, Мухаммад] бъди търпелив към повелята на твоя Господ, и не се покорявай на никой грешник от тях, или на неверник!</span>
<span data-aaya="25">И споменавай името на своя Господ и сутрин, и вечер,</span>
<span data-aaya="26">и в част от нощта Му се покланяй, и дълго нощем Го прославяй!</span>
<span data-aaya="27">Тези обичат преходността и нехаят за тежкия Ден пред тях.</span>
<span data-aaya="28">Ние ги сътворихме и укрепихме телата им, а ако пожелаем, напълно ще ги заменим с подобни на тях.</span>
<span data-aaya="29">Това е поучение. Който желае, поема пътя към своя Господ.</span>
<span data-aaya="30">Тогава ще пожелавате само онова, което Аллах желае. Аллах е всезнаещ, премъдър.</span>
<span data-aaya="31">Той въвежда когото пожелае в Своята милост, а за угнетителите е приготвил болезнено мъчение.</span>
</section>
<section data-sura="77">
<span data-name>سُوۡرَةُ الۡمُرۡسَلَاتِ</span>
<span data-aaya="1">Кълна се в изпращаните поред</span>
<span data-aaya="2">и в бушуващите бурно,</span>
<span data-aaya="3">и в пръскащите навред,</span>
<span data-aaya="4">и в разделящите ясно,</span>
<span data-aaya="5">и в донасящите откровение,</span>
<span data-aaya="6">с извинение или предупреждение -</span>
<span data-aaya="7">онова, което ви е обещано, ще се сбъдне.</span>
<span data-aaya="8">Когато звездите бъдат угасени</span>
<span data-aaya="9">и когато небето бъде разцепено,</span>
<span data-aaya="10">и когато планините бъдат разпилени,</span>
<span data-aaya="11">и когато за пратениците бъде определено време</span>
<span data-aaya="12">за кой ден бяха отсрочени?</span>
<span data-aaya="13">За Деня на разделението.</span>
<span data-aaya="14">А ти откъде да знаеш какво е Денят на разделението?</span>
<span data-aaya="15">Горко в този Ден за отричащите!</span>
<span data-aaya="16">Не погубихме ли Ние предците?</span>
<span data-aaya="17">Към тях ще добавим и сетните.</span>
<span data-aaya="18">Така се отнасяме с престъпващите.</span>
<span data-aaya="19">Горко в този Ден за отричащите!</span>
<span data-aaya="20">Не ви ли сътворихме Ние от нищожна вода?</span>
<span data-aaya="21">И я сложихме на сигурно място</span>
<span data-aaya="22">за определен срок.</span>
<span data-aaya="23">И сме способни. И как прекрасни са способните!</span>
<span data-aaya="24">Горко в този Ден за отричащите!</span>
<span data-aaya="25">Не сторихме ли земята да събере</span>
<span data-aaya="26">и живи, и мъртви,</span>
<span data-aaya="27">и положихме върху нея непоклатими високи планини, и ви дадохме за пиене прясна вода.</span>
<span data-aaya="28">Горко в този Ден за отричащите!</span>
<span data-aaya="29">“Тръгнете към онова, което отричахте!</span>
<span data-aaya="30">Тръгнете към сянката [на Ада] с три разклонения,</span>
<span data-aaya="31">която не носи прохлада и не избавя от пламъците!</span>
<span data-aaya="32">Те пръскат искри, колкото дворци -</span>
<span data-aaya="33">сякаш са жълти камили.”</span>
<span data-aaya="34">Горко в този Ден за отричащите!</span>
<span data-aaya="35">Това е Денят, в който не ще проговорят.</span>
<span data-aaya="36">И не ще им бъде позволено да се оправдават.</span>
<span data-aaya="37">Горко в този Ден за отричащите!</span>
<span data-aaya="38">Това е Денят на разделението. Събираме ви с предците.</span>
<span data-aaya="39">И ако имате коварство, коварствайте срещу Мен!</span>
<span data-aaya="40">Горко в този Ден за отричащите!</span>
<span data-aaya="41">Богобоязливите ще бъдат сред сенки и извори,</span>
<span data-aaya="42">и плодове, каквито пожелаят.</span>
<span data-aaya="43">“Яжте и пийте със здраве за онова, което сте вършили!</span>
<span data-aaya="44">Така награждаваме Ние благодетелните.”</span>
<span data-aaya="45">Горко в този Ден за отричащите!</span>
<span data-aaya="46">“Яжте [на земята] и се наслаждавайте за кратко! Вие сте престъпници.”</span>
<span data-aaya="47">Горко в този Ден за отричащите!</span>
<span data-aaya="48">И когато им се каже: “Поклонете се!”, не се покланят.</span>
<span data-aaya="49">Горко в този Ден за отричащите!</span>
<span data-aaya="50">В кое слово след този [Коран] ще повярват?</span>
</section>
<section data-sura="78">
<span data-name>سُوۡرَةُ النَّبَاِ</span>
<span data-aaya="1">За какво се питат един друг?</span>
<span data-aaya="2">За Великата вест,</span>
<span data-aaya="3">за която са в разногласие.</span>
<span data-aaya="4">Ала не! Те ще узнаят.</span>
<span data-aaya="5">И пак - не! Те ще узнаят.</span>
<span data-aaya="6">Не сторихме ли Ние земята постеля</span>
<span data-aaya="7">и планините - подпори?</span>
<span data-aaya="8">И ви сътворихме по двойки,</span>
<span data-aaya="9">и сторихме съня ви покой,</span>
<span data-aaya="10">и сторихме нощта покров,</span>
<span data-aaya="11">и сторихме деня за препитание,</span>
<span data-aaya="12">и съградихме над вас седем непоклатими небеса,</span>
<span data-aaya="13">и сторихме [слънцето] горящ светилник,</span>
<span data-aaya="14">и изсипваме от дъждовните облаци обилна вода,</span>
<span data-aaya="15">за да извадим чрез нея зърна и растения,</span>
<span data-aaya="16">и гъсти градини.</span>
<span data-aaya="17">Денят на разделението е уречен -</span>
<span data-aaya="18">Денят, когато се протръби с Рога и ще дойдете на тълпи,</span>
<span data-aaya="19">и ще се разтвори небето, и ще стане на двери,</span>
<span data-aaya="20">и планините ще бъдат раздвижени, и ще станат на мираж.</span>
<span data-aaya="21">Адът е в очакване</span>
<span data-aaya="22">за престъпващите - място за завръщане,</span>
<span data-aaya="23">където ще останат столетия.</span>
<span data-aaya="24">Не ще вкусят там нито прохлада, нито питие,</span>
<span data-aaya="25">освен вряща вода и гной -</span>
<span data-aaya="26">съответстващо въздаяние.</span>
<span data-aaya="27">Не се надяваха те на равносметка.</span>
<span data-aaya="28">И взимаха за пълна лъжа Нашите знамения.</span>
<span data-aaya="29">Но всяко нещо вписахме в книга.</span>
<span data-aaya="30">Затова вкусете! Не ще увеличим за вас друго освен мъчението.</span>
<span data-aaya="31">За богобоязливите има убежище [-Рая] -</span>
<span data-aaya="32">градини и лозя,</span>
<span data-aaya="33">и с напъпили гърди - девствени връстнички,</span>
<span data-aaya="34">и пълни чаши.</span>
<span data-aaya="35">Не ще чуват там нито празнословие, нито лъжа -</span>
<span data-aaya="36">въздаяние от твоя Господ - достатъчен дар,</span>
<span data-aaya="37">Господа на небесата и на земята, и на всичко между тях, Всемилостивия. Не ще могат с Него да говорят</span>
<span data-aaya="38">в Деня, в който Духът [Джибрил] и ангелите ще се възправят в редица. Не ще продумат, освен комуто Всемилостивият позволи, и той правдиво ще говори.</span>
<span data-aaya="39">Този е Денят на истината. А който пожелае, да търси пристан при своя Господ.</span>
<span data-aaya="40">Предупредихме ви за близко мъчение в Деня, в който всеки ще види какво е сторил преди с ръцете си. И неверникът ще каже: “О, да можех да съм прах!”</span>
</section>
<section data-sura="79">
<span data-name>سُوۡرَةُ النَّازِعَاتِ</span>
<span data-aaya="1">Кълна се в изтръгващите [душите] с все сила</span>
<span data-aaya="2">и в изваждащите [ги] нежно,</span>
<span data-aaya="3">и в спускащите се бързо,</span>
<span data-aaya="4">и в гонещите се в надпревара,</span>
<span data-aaya="5">и в изпълняващите повелите!</span>
<span data-aaya="6">В Деня, когато [се протръби с първия Рог] ще се разтърси тресящата се [вселена],</span>
<span data-aaya="7">ще последва второто [протръбяване].</span>
<span data-aaya="8">Някои сърца в този Ден ще тръпнат.</span>
<span data-aaya="9">Погледите им ще бъдат сведени.</span>
<span data-aaya="10">Ще кажат: “Нима ще бъдем върнати към предишното,</span>
<span data-aaya="11">нима, след като бяхме прогнили кости?”</span>
<span data-aaya="12">Ще кажат: “Това тогава е завръщане със загуба.”</span>
<span data-aaya="13">То е само едно протръбяване -</span>
<span data-aaya="14">и ето всички - възкръснали!</span>
<span data-aaya="15">[О, Мухаммад], стигна ли до теб разказът за Муса?</span>
<span data-aaya="16">Когато неговият Господ го призова в свещената долина Туа:</span>
<span data-aaya="17">“Иди при Фараона! Той престъпи.</span>
<span data-aaya="18">И кажи: “Не ще ли се пречистиш,</span>
<span data-aaya="19">да те напътя към твоя Господ и да се побоиш?””</span>
<span data-aaya="20">И му показа [Муса] най-голямото знамение.</span>
<span data-aaya="21">И взе го за лъжа, и се възпротиви.</span>
<span data-aaya="22">После се отвърна с упорство.</span>
<span data-aaya="23">И насъбра [хората си], и прогласи.</span>
<span data-aaya="24">Каза: “Аз съм вашият господ, върховният.”</span>
<span data-aaya="25">И Аллах го сграбчи с наказание в отвъдния и в земния живот.</span>
<span data-aaya="26">В това има поучение за всеки богобоязлив.</span>
<span data-aaya="27">Вие ли сте по-трудни за сътворяване или небето? Той го съгради.</span>
<span data-aaya="28">Въздигна неговия свод и го изравни,</span>
<span data-aaya="29">и потъмни нощта му, и изведе утрото му,</span>
<span data-aaya="30">и земята след това разпростря.</span>
<span data-aaya="31">Извади от нея водите и пасбищата й,</span>
<span data-aaya="32">и планините поби</span>
<span data-aaya="33">за ползване от вас и от вашия добитък.</span>
<span data-aaya="34">И когато настъпи Голямото прииждане,</span>
<span data-aaya="35">тогава в Деня човек ще си припомни за какво се е старал,</span>
<span data-aaya="36">и Адът ще бъде показан на всеки, който вижда...</span>
<span data-aaya="37">За който е престъпвал</span>
<span data-aaya="38">и е предпочел земния живот,</span>
<span data-aaya="39">обиталището е Адът.</span>
<span data-aaya="40">За който се е страхувал да не застане пред своя Господ [с грях] и е въздържал душата от страстта,</span>
<span data-aaya="41">обиталището е Раят.</span>
<span data-aaya="42">Питат те [о, Мухаммад] за Часа: “Кога ще настъпи?”</span>
<span data-aaya="43">Какво [знание имаш] ти да го споменеш?</span>
<span data-aaya="44">При твоя Господ е пределът му.</span>
<span data-aaya="45">Ти си само предупредител за всеки, който се страхува от него.</span>
<span data-aaya="46">В Деня, когато го видят, те сякаш ще са пребивавали само една привечер или утрин.</span>
</section>
<section data-sura="80">
<span data-name>سُوۡرَةُ عَبَسَ</span>
<span data-aaya="1">Той се намръщи и обърна гръб,</span>
<span data-aaya="2">че при него е дошъл слепецът.</span>
<span data-aaya="3">Но ти откъде знаеш, може да се пречисти.</span>
<span data-aaya="4">Или да се поучи, та да му е от полза поуката.</span>
<span data-aaya="5">А онзи, който е безразличен,</span>
<span data-aaya="6">с него си се заел.</span>
<span data-aaya="7">И не е твоя грижа, че не се пречиства.</span>
<span data-aaya="8">А от онзи, който е дошъл при теб с упоритост</span>
<span data-aaya="9">и е богобоязлив,</span>
<span data-aaya="10">от него ти се отклоняваш.</span>
<span data-aaya="11">Ала не! Това е поучение</span>
<span data-aaya="12">и който пожелае, той се поучава -</span>
<span data-aaya="13">в Писания почитани,</span>
<span data-aaya="14">въздигнати, пречистени,</span>
<span data-aaya="15">[преписани] от ръце на [ангели-] писари</span>
<span data-aaya="16">достойни, благочестиви.</span>
<span data-aaya="17">Проклет да е човекът! Колко е неблагодарен!</span>
<span data-aaya="18">От какво нещо го е сътворил Той?</span>
<span data-aaya="19">От частица сперма Той го сътвори и осъразмери.</span>
<span data-aaya="20">После пътя му облекчи.</span>
<span data-aaya="21">После го умъртви и повели да бъде погребан.</span>
<span data-aaya="22">После, когато Той пожелае, ще го възкреси.</span>
<span data-aaya="23">Ала не! Не изпълни той Неговата повеля.</span>
<span data-aaya="24">Да погледне човекът своето препитание!</span>
<span data-aaya="25">Ние проливаме обилно водата.</span>
<span data-aaya="26">После разпукваме земята</span>
<span data-aaya="27">и правим от нея да поникнат зърна</span>
<span data-aaya="28">и грозде, и зеленина,</span>
<span data-aaya="29">и маслини, и палми,</span>
<span data-aaya="30">и гъсти градини,</span>
<span data-aaya="31">и плод, и трева -</span>
<span data-aaya="32">за ползване от вас и от вашия добитък.</span>
<span data-aaya="33">И когато Грохотът настъпи,</span>
<span data-aaya="34">в Деня, когато мъжът избяга от брат си</span>
<span data-aaya="35">и от майка си, и от баща си,</span>
<span data-aaya="36">и от жена си, и от децата си -</span>
<span data-aaya="37">всеки от тях в този Ден ще е зает с дело, което ще го поглъща.</span>
<span data-aaya="38">Едни лица в този Ден ще бъдат сияещи,</span>
<span data-aaya="39">засмени, възрадвани,</span>
<span data-aaya="40">а по други в този Ден ще има прах,</span>
<span data-aaya="41">ще ги покрива чернилка.</span>
<span data-aaya="42">Тези са неверниците, нечестивците.</span>
</section>
<section data-sura="81">
<span data-name>سُوۡرَةُ التَّكۡوِيۡرِ</span>
<span data-aaya="1">Когато слънцето бъде обвито [в мрак]</span>
<span data-aaya="2">и когато звездите изпопадат,</span>
<span data-aaya="3">и когато планините бъдат раздвижени,</span>
<span data-aaya="4">и когато бременните камили бъдат изоставени,</span>
<span data-aaya="5">и когато зверовете бъдат насъбрани,</span>
<span data-aaya="6">и когато моретата закипят,</span>
<span data-aaya="7">и когато душите се съединят,</span>
<span data-aaya="8">и когато живопогребаното момиче бъде попитано</span>
<span data-aaya="9">за какъв грях е било убито,</span>
<span data-aaya="10">и когато книгите [за делата] бъдат разгърнати,</span>
<span data-aaya="11">и когато небето бъде премахнато,</span>
<span data-aaya="12">и когато Адът бъде нажежен,</span>
<span data-aaya="13">и когато Раят бъде приближен,</span>
<span data-aaya="14">тогава всеки ще узнае какво е извършил.</span>
<span data-aaya="15">О, кълна се в залязващите планети,</span>
<span data-aaya="16">движещи се, скриващи се,</span>
<span data-aaya="17">и в нощта, когато се здрачава,</span>
<span data-aaya="18">и в утринта, когато се развиделява -</span>
<span data-aaya="19">той [Коранът] е слово на достоен пратеник,</span>
<span data-aaya="20">имащ сила, утвърден при Владетеля на Трона.</span>
<span data-aaya="21">Покоряват му се [ангелите] там, доверен е.</span>
<span data-aaya="22">И не е луд вашият другар [Мухаммад].</span>
<span data-aaya="23">Той го видя на ясния хоризонт.</span>
<span data-aaya="24">И [вести] от неведомото не укрива.</span>
<span data-aaya="25">И не е [Коранът] слово на прокуден сатана.</span>
<span data-aaya="26">Къде отивате тогава?</span>
<span data-aaya="27">Това е само поучение за световете -</span>
<span data-aaya="28">за всеки от вас, който желае да е на Правия път.</span>
<span data-aaya="29">Тогава ще пожелавате само онова, което желае Аллах, Господът на световете.</span>
</section>
<section data-sura="82">
<span data-name>سُوۡرَةُ الۡاِنۡفِطَارِ</span>
<span data-aaya="1">Когато небето се разкъса</span>
<span data-aaya="2">и когато планетите се разпръснат,</span>
<span data-aaya="3">и когато моретата бъдат отприщени,</span>
<span data-aaya="4">и когато гробовете бъдат преобърнати,</span>
<span data-aaya="5">ще узнае всяка душа какво е направила преди и какво е оставила.</span>
<span data-aaya="6">О, човече, какво те отвлече от твоя щедър Господ,</span>
<span data-aaya="7">Който те сътвори и съчлени, и осъразмери?</span>
<span data-aaya="8">В какъвто образ пожела, в такъв те нагласи.</span>
<span data-aaya="9">Ала не! Вие взимате за лъжа Възмездието.</span>
<span data-aaya="10">Но има над вас [ангели-] надзиратели</span>
<span data-aaya="11">благородни, записващи.</span>
<span data-aaya="12">Знаят какво вършите.</span>
<span data-aaya="13">Праведниците ще са в блаженство,</span>
<span data-aaya="14">а разпътниците ще са в Огън.</span>
<span data-aaya="15">Ще горят там в Съдния ден</span>
<span data-aaya="16">и не ще избягат от него.</span>
<span data-aaya="17">Но откъде да знаеш ти какво е Съдният ден?</span>
<span data-aaya="18">И пак - откъде да знаеш ти какво е Съдният ден?</span>
<span data-aaya="19">Денят, в който никой не ще е от полза на друг - повелята в този Ден принадлежи на Аллах.</span>
</section>
<section data-sura="83">
<span data-name>سُوۡرَةُ المُطَفِّفِيۡنَ</span>
<span data-aaya="1">Горко на ощетяващите,</span>
<span data-aaya="2">които щом взимат от хората, изпълват мярката,</span>
<span data-aaya="3">а щом им отмерват или им претеглят, причиняват загуба!</span>
<span data-aaya="4">Не допускат ли тези, че ще бъдат възкресени</span>
<span data-aaya="5">за великия Ден -</span>
<span data-aaya="6">Деня, в който хората ще застанат пред Господа на световете?</span>
<span data-aaya="7">Не! Книгата [за делата] на разпътниците е в Сиджжин.</span>
<span data-aaya="8">Но откъде да знаеш ти какво е Сиджжин?</span>
<span data-aaya="9">Книга ясно записана.</span>
<span data-aaya="10">Горко в този Ден за отричащите,</span>
<span data-aaya="11">които взимат за лъжа Съдния ден!</span>
<span data-aaya="12">Взима го за лъжа само всеки престъпник, грешник.</span>
<span data-aaya="13">Когато му четат Нашите знамения, казва: “Легенди на предците!”</span>
<span data-aaya="14">Ала не! Сърцата им с ръжда покрива онова, което са придобили.</span>
<span data-aaya="15">Ала не! Тогава не ще бъдат допуснати до своя Господ.</span>
<span data-aaya="16">После ще горят в Ада.</span>
<span data-aaya="17">После ще се каже: “Това е, което отричахте!”</span>
<span data-aaya="18">Ала не! Книгата [за делата] на праведниците е в Иллийун.</span>
<span data-aaya="19">Но откъде да знаеш ти какво е Иллийун?</span>
<span data-aaya="20">Книга ясно записана.</span>
<span data-aaya="21">Свидетелстват за нея приближените.</span>
<span data-aaya="22">Праведниците са в блаженство,</span>
<span data-aaya="23">от престоли гледат [към техния Господ].</span>
<span data-aaya="24">Ще узнаеш по лицата им сиянието на блаженството.</span>
<span data-aaya="25">Ще им се поднесе запечатано, пребистро питие.</span>
<span data-aaya="26">Дори утайката му е като [ухание на] мускус. Нека за това се надпреварват надпреварващите се!</span>
<span data-aaya="27">Сместа му е от Тасним -</span>
<span data-aaya="28">извор, от който пият приближените.</span>
<span data-aaya="29">Онези, които престъпиха, се смееха на онези, които повярваха.</span>
<span data-aaya="30">И когато минаваха край тях, си смигваха.</span>
<span data-aaya="31">И когато се завръщаха при своите хора, те се завръщаха развеселени.</span>
<span data-aaya="32">И когато ги виждаха, казваха: “Тези са заблудени.”</span>
<span data-aaya="33">А те не бяха пратени за техни надзиратели.</span>
<span data-aaya="34">Но в този Ден вярващите се смеят на неверниците.</span>
<span data-aaya="35">От престоли гледат.</span>
<span data-aaya="36">Не се ли въздаде на неверниците за онова, което са вършили?</span>
</section>
<section data-sura="84">
<span data-name>سُوۡرَةُ الاِنۡشقَاقِ</span>
<span data-aaya="1">Когато небето се разцепи</span>
<span data-aaya="2">и се вслуша в своя Господ, и се подчини,</span>
<span data-aaya="3">и когато земята бъде разстлана,</span>
<span data-aaya="4">и изхвърли онова, което е в нея, и се опразни,</span>
<span data-aaya="5">и се вслуша в своя Господ, и се подчини...</span>
<span data-aaya="6">О, човече, ти се напрягаш с усилие към своя Господ и ще Го срещнеш.</span>
<span data-aaya="7">А от онзи, чиято книга [за делата] му се даде в десницата,</span>
<span data-aaya="8">ще се потърси лека сметка</span>
<span data-aaya="9">и ще се завърне при своите хора [в Рая] щастлив.</span>
<span data-aaya="10">А онзи, чиято книга му се даде откъм гърба,</span>
<span data-aaya="11">той ще зове за [своето] унищожение</span>
<span data-aaya="12">и ще гори в пламъци.</span>
<span data-aaya="13">Той бе сред своите хора щастлив [на земята],</span>
<span data-aaya="14">той предполагаше, че не ще се завърне [при Нас].</span>
<span data-aaya="15">Да, неговият Господ бе над него зрящ.</span>
<span data-aaya="16">Но не! Кълна се в заревото</span>
<span data-aaya="17">и в нощта, и в онова, което тя събира,</span>
<span data-aaya="18">и в луната, когато се изпълни -</span>
<span data-aaya="19">ще преминавате от състояние в състояние.</span>
<span data-aaya="20">Какво им е, та не вярват</span>
<span data-aaya="21">и когато им се чете Коранът, не свеждат чела до земята в суджуд?</span>
<span data-aaya="22">Да, онези, които не вярват, отричат.</span>
<span data-aaya="23">Но Аллах най-добре знае какво потулват.</span>
<span data-aaya="24">И възвести ги за болезнено мъчение,</span>
<span data-aaya="25">освен онези, които вярват и вършат праведни дела! За тях има безспирна награда.</span>
</section>
<section data-sura="85">
<span data-name>سُوۡرَةُ الۡبُرُوۡجِ</span>
<span data-aaya="1">Кълна се в небето със съзвездията</span>
<span data-aaya="2">и в обещания Ден,</span>
<span data-aaya="3">и в свидетел, и в освидетелстван!</span>
<span data-aaya="4">Проклети да бъдат хората, изкопали ямата</span>
<span data-aaya="5">за огъня, пълнен с гориво!</span>
<span data-aaya="6">Когато седяха около нея</span>
<span data-aaya="7">и на [всичко] онова, което вършеха с вярващите, бяха свидетели.</span>
<span data-aaya="8">И ги възненавидиха само защото вярваха в Аллах, Всемогъщия, Всеславния,</span>
<span data-aaya="9">Комуто принадлежи владението на небесата и на земята. Аллах на всяко нещо е свидетел.</span>
<span data-aaya="10">За онези, които изгаряха вярващите мъже и жени, а после не се разкаяха, за тях е мъчението на Ада и за тях е мъчението на кладата.</span>
<span data-aaya="11">За онези, които вярват и вършат праведни дела, за тях са Градините, сред които реки текат. Това е голямото спасение.</span>
<span data-aaya="12">Сграбчването на твоя Господ е могъщо.</span>
<span data-aaya="13">Той начева и Той пресъздава.</span>
<span data-aaya="14">Той е Опрощаващия, Любящия,</span>
<span data-aaya="15">Владетеля на Трона, Предостойния,</span>
<span data-aaya="16">Извършващия всичко онова, което пожелае.</span>
<span data-aaya="17">Стигна ли до теб разказът за войските,</span>
<span data-aaya="18">за Фараона и за самудяните?</span>
<span data-aaya="19">Да, онези, които не вярват, отричат.</span>
<span data-aaya="20">Но Аллах ги обгражда в гръб.</span>
<span data-aaya="21">Да, това е славен Коран</span>
<span data-aaya="22">в съхраняван скрижал.</span>
</section>
<section data-sura="86">
<span data-name>سُوۡرَةُ الطَّارِقِ</span>
<span data-aaya="1">Кълна се в небето и във Вечерницата!</span>
<span data-aaya="2">А откъде да знаеш ти какво е Вечерницата?</span>
<span data-aaya="3">Звездата с пронизваща светлина.</span>
<span data-aaya="4">Над всяка душа има надзорник.</span>
<span data-aaya="5">И да погледне човекът от какво бе сътворен!</span>
<span data-aaya="6">Бе сътворен от изтласкваща се вода,</span>
<span data-aaya="7">която излиза измежду гръбнака и ребрата.</span>
<span data-aaya="8">Способен е Той да го върне -</span>
<span data-aaya="9">в Деня, когато ще бъдат изявени тайните</span>
<span data-aaya="10">и не ще има той нито сила, нито избавител.</span>
<span data-aaya="11">Кълна се в небето, от което вали,</span>
<span data-aaya="12">и в земята, която се разпуква,</span>
<span data-aaya="13">че това е слово-разграничение.</span>
<span data-aaya="14">А не е шега.</span>
<span data-aaya="15">Те замислят с умисъл.</span>
<span data-aaya="16">И Аз замислям с умисъл.</span>
<span data-aaya="17">И дай отсрочка на неверниците, отсрочи ги за кратко!</span>
</section>
<section data-sura="87">
<span data-name>سُوۡرَةُ الۡاَعۡلٰي</span>
<span data-aaya="1">Прославяй пречистото име на твоя Господ, Върховния,</span>
<span data-aaya="2">Който сътвори и осъразмери,</span>
<span data-aaya="3">Който прецени и напъти,</span>
<span data-aaya="4">Който изважда [тревата на] пасбището</span>
<span data-aaya="5">и го превръща в черно стърнище!</span>
<span data-aaya="6">Ще ти дадем да четеш [Корана, о, Мухаммад] и не ще забравиш,</span>
<span data-aaya="7">освен каквото Аллах пожелае. Той знае явното и скритото.</span>
<span data-aaya="8">И ще те улесним за лесното.</span>
<span data-aaya="9">Напомняй, ако има полза от напомнянето!</span>
<span data-aaya="10">Ще си спомни онзи, който се страхува.</span>
<span data-aaya="11">И ще се отдръпне от това най-лошият,</span>
<span data-aaya="12">който ще гори в най-големия Огън.</span>
<span data-aaya="13">После там нито ще умре, нито ще е жив.</span>
<span data-aaya="14">Сполучил е онзи, който се пречиства</span>
<span data-aaya="15">и споменава името на своя Господ, и отслужва молитвата.</span>
<span data-aaya="16">Да, предпочитате земния живот,</span>
<span data-aaya="17">но отвъдният е по-хубав и по-дълготраен.</span>
<span data-aaya="18">Това е [записано] в предишните писания -</span>
<span data-aaya="19">писанията на Ибрахим и на Муса.</span>
</section>
<section data-sura="88">
<span data-name>سُوۡرَةُ الۡغَاشِيَةِ</span>
<span data-aaya="1">Стигна ли до теб разказът за Всепокриващия ден?</span>
<span data-aaya="2">Едни лица в този Ден ще са сведени,</span>
<span data-aaya="3">обременени, изнурени,</span>
<span data-aaya="4">ще горят в пламтящ огън,</span>
<span data-aaya="5">ще им се даде от кипящ извор да пият,</span>
<span data-aaya="6">не ще имат друга храна освен от тръни,</span>
<span data-aaya="7">които нито угояват, нито избавят от глад.</span>
<span data-aaya="8">А други лица в този Ден ще са блажени,</span>
<span data-aaya="9">поради своето старание - доволни,</span>
<span data-aaya="10">във възвишена Градина.</span>
<span data-aaya="11">Не ще слушат в нея празнословие.</span>
<span data-aaya="12">Има там течащ извор.</span>
<span data-aaya="13">Има там въздигнати престоли</span>
<span data-aaya="14">и готови чаши,</span>
<span data-aaya="15">и подредени възглавници,</span>
<span data-aaya="16">и разстлани килими.</span>
<span data-aaya="17">И нима не виждат как бяха сътворени камилите</span>
<span data-aaya="18">и как бе въздигнато небето,</span>
<span data-aaya="19">и как бяха възправени планините,</span>
<span data-aaya="20">и как бе разпростряна земята?</span>
<span data-aaya="21">И напомняй! Ти си само за да напомняш.</span>
<span data-aaya="22">Не си над тях властващ,</span>
<span data-aaya="23">но който се отвърне и не повярва,</span>
<span data-aaya="24">него Аллах ще мъчи с най-голямото мъчение [в Ада].</span>
<span data-aaya="25">При Нас е тяхното завръщане.</span>
<span data-aaya="26">После Наша грижа е тяхната равносметка.</span>
</section>
<section data-sura="89">
<span data-name>سُوۡرَةُ الۡفَجۡرِ</span>
<span data-aaya="1">Кълна се в зората</span>
<span data-aaya="2">и в десетте нощи [от месеца за поклонение хадж],</span>
<span data-aaya="3">и в четното, и в нечетното,</span>
<span data-aaya="4">и в нощта, когато отминава!</span>
<span data-aaya="5">Нима в това няма клетва за разумния?</span>
<span data-aaya="6">Не видя ли ти как постъпи твоят Господ с адитите</span>
<span data-aaya="7">и с ирамитите, имащи високи постройки,</span>
<span data-aaya="8">подобни на които не бяха сътворени по земите,</span>
<span data-aaya="9">и със самудяните, които изсичаха скалите в долината,</span>
<span data-aaya="10">и с Фараона, владетеля на войските,</span>
<span data-aaya="11">които безчинстваха из селищата</span>
<span data-aaya="12">и множаха в тях развалата?</span>
<span data-aaya="13">Тогава твоят Господ стовари върху тях бича на мъчението.</span>
<span data-aaya="14">Твоят Господ надзирава.</span>
<span data-aaya="15">И ако неговият Господ го подложи на изпитание, като го почете и облагодетелства, човекът казва: “Моят Господ ме почете.”</span>
<span data-aaya="16">А ако го подложи на изпитание, като ограничи препитанието му, казва: “Моят Господ ме оскърби.”</span>
<span data-aaya="17">Ала не! Вие не почитате сирака</span>
<span data-aaya="18">и не подканвате да бъде нахранен нуждаещият се,</span>
<span data-aaya="19">и изяждате наследството [дори ако е чуждо] с лакомия.</span>
<span data-aaya="20">И обичате богатството с голяма любов.</span>
<span data-aaya="21">Ала не! Когато земята бъде стрита на прах</span>
<span data-aaya="22">и твоят Господ дойде с подредените в редици ангели,</span>
<span data-aaya="23">и Адът бъде докаран в този Ден, човекът ще си спомни тогава, ала защо ще му е спомнянето?</span>
<span data-aaya="24">Ще казва: “О, да бях сторил отнапред добрини заради моя [отвъден] живот!”</span>
<span data-aaya="25">В този Ден никой друг не ще измъчва, както Той измъчва,</span>
<span data-aaya="26">и никой друг не ще оковава, както Той оковава.</span>
<span data-aaya="27">О, душа успокоена,</span>
<span data-aaya="28">завърни се при твоя Господ доволстваща, заслужила благосклонност!</span>
<span data-aaya="29">Влез сред Моите раби,</span>
<span data-aaya="30">влез в Моя Рай!</span>
</section>
<section data-sura="90">
<span data-name>سُوۡرَةُ الۡبَلَدِ</span>
<span data-aaya="1">Не! Кълна се в този град [Мека] -</span>
<span data-aaya="2">на теб [о, Мухаммад] този град ти беше позволен, -</span>
<span data-aaya="3">и в родителя [Адам], и в неговото потомство!</span>
<span data-aaya="4">Ние сътворихме човека в трудности.</span>
<span data-aaya="5">Нима смята, че никой не ще го надмогне?</span>
<span data-aaya="6">Казва: “Пропилях огромно богатство.”</span>
<span data-aaya="7">Нима смята, че никой не го е видял?</span>
<span data-aaya="8">Не му ли дадохме Ние две очи</span>
<span data-aaya="9">и език, и устни,</span>
<span data-aaya="10">и му посочихме двата пътя,</span>
<span data-aaya="11">ала той не пое стръмния път.</span>
<span data-aaya="12">Но откъде да знаеш ти какво е стръмният път?</span>
<span data-aaya="13">Да се освободи роб</span>
<span data-aaya="14">или да се даде храна в ден на глад</span>
<span data-aaya="15">на сирак - роднина</span>
<span data-aaya="16">или на окаян клетник.</span>
<span data-aaya="17">И е от онези, които вярват и взаимно се наставляват за търпение, и взаимно се наставляват за състрадание.</span>
<span data-aaya="18">Тези са хората на десницата.</span>
<span data-aaya="19">А които отхвърлят Нашите знамения, те са хората на левицата.</span>
<span data-aaya="20">Ще бъдат затворени в Огъня.</span>
</section>
<section data-sura="91">
<span data-name>سُوۡرَةُ الشَّمۡسِ</span>
<span data-aaya="1">Кълна се в слънцето и в неговото сияние,</span>
<span data-aaya="2">и в луната, която го следва,</span>
<span data-aaya="3">и в деня, който го проявява,</span>
<span data-aaya="4">и в нощта, която го покрива,</span>
<span data-aaya="5">и в небето, и в Онзи, Който го е съградил,</span>
<span data-aaya="6">и в земята, и в Онзи, Който я е разпрострял,</span>
<span data-aaya="7">и в душата, и в Онзи, Който я е създал,</span>
<span data-aaya="8">и на нея е посочил [що е] нечестивост и богобоязливост!</span>
<span data-aaya="9">Сполучва онзи, който я пречиства.</span>
<span data-aaya="10">А губи онзи, който се омърсява.</span>
<span data-aaya="11">Самудяните отричаха поради своето непокорство.</span>
<span data-aaya="12">Когато най-злият от тях се втурна към камилата</span>
<span data-aaya="13">и пратеникът на Аллах [Салих] им каза: “Не посягайте на камилата на Аллах и не й пречете да пие!”,</span>
<span data-aaya="14">ала го взеха за лъжец и я заклаха, - тогава техният Господ ги унищожи заради греха им - поравно.</span>
<span data-aaya="15">Не се страхува Той за последствието.</span>
</section>
<section data-sura="92">
<span data-name>سُوۡرَةُ الَّيۡلِ</span>
<span data-aaya="1">Кълна се в нощта, когато се спуска</span>
<span data-aaya="2">и в деня, когато засиява,</span>
<span data-aaya="3">и в Онзи, Който е сътворил мъжа и жената, -</span>
<span data-aaya="4">вашите стремежи са различни!</span>
<span data-aaya="5">Който раздава и се бои,</span>
<span data-aaya="6">и вярва в Най-прекрасното,</span>
<span data-aaya="7">ще го улесним към лесното.</span>
<span data-aaya="8">А който е скъперник и пренебрегва,</span>
<span data-aaya="9">и взима за лъжа Най-прекрасното,</span>
<span data-aaya="10">ще го улесним към трудното</span>
<span data-aaya="11">и не ще го избави неговото богатство, когато пропадне.</span>
<span data-aaya="12">Наша грижа е напътването.</span>
<span data-aaya="13">На Нас принадлежи и отвъдното, и настоящето.</span>
<span data-aaya="14">И ви предупредих за Огъня пламтящ.</span>
<span data-aaya="15">Ще гори в него само злият,</span>
<span data-aaya="16">който отрича и се отвръща.</span>
<span data-aaya="17">И ще бъде предпазен от него богобоязливият,</span>
<span data-aaya="18">който раздава своето богатство, за да се пречисти,</span>
<span data-aaya="19">на никого не прави благодеяние, за да бъде възнаграден,</span>
<span data-aaya="20">а само в стремеж към Лика на своя Господ, Върховния.</span>
<span data-aaya="21">И непременно ще е доволен.</span>
</section>
<section data-sura="93">
<span data-name>سُوۡرَةُ الضُّحٰي</span>
<span data-aaya="1">Кълна се в утрото</span>
<span data-aaya="2">и в нощта, когато настъпва мрак -</span>
<span data-aaya="3">не те изостави твоят Господ [о, Мухаммад] и не те възненавиди.</span>
<span data-aaya="4">Отвъдният живот е по-добър за теб от настоящия.</span>
<span data-aaya="5">И ще ти въздаде твоят Господ, и ще си доволен.</span>
<span data-aaya="6">Не те ли намери Той сирак и не те ли приюти?</span>
<span data-aaya="7">И те намери заблуден, и те напъти.</span>
<span data-aaya="8">И те намери беден, и те замогна.</span>
<span data-aaya="9">Тъй че не огорчавай сирака!</span>
<span data-aaya="10">И не отпъждай умоляващия!</span>
<span data-aaya="11">И за благодатта на твоя Господ възвестявай!</span>
</section>
<section data-sura="94">
<span data-name>سُوۡرَةُ الشَّرۡحِ</span>
<span data-aaya="1">Не разтворихме ли Ние твоята гръд  [о, Мухаммад]?</span>
<span data-aaya="2">И снехме от теб бремето,</span>
<span data-aaya="3">което тегнеше на твоя гръб.</span>
<span data-aaya="4">И възвисихме твоето споменаване.</span>
<span data-aaya="5">С трудността има и леснина.</span>
<span data-aaya="6">Да, с трудността има и леснина.</span>
<span data-aaya="7">И когато приключиш, [пак] се труди усърдно,</span>
<span data-aaya="8">и на своя Господ се посвещавай!</span>
</section>
<section data-sura="95">
<span data-name>سُوۡرَةُ التِّيۡنِ</span>
<span data-aaya="1">Кълна се в смоковницата и в маслината,</span>
<span data-aaya="2">и в Синайската планина,</span>
<span data-aaya="3">и в [Мека] този град на сигурност -</span>
<span data-aaya="4">Ние сътворихме човека с превъзходен облик.</span>
<span data-aaya="5">После го отхвърляме най-унизен от унизените,</span>
<span data-aaya="6">освен онези, които вярват и вършат праведни дела. За тях има безспирна награда.</span>
<span data-aaya="7">И какво тогава те кара [о, човече] да взимаш за лъжа Възмездието?</span>
<span data-aaya="8">Не е ли Аллах Най-мъдрият съдник?</span>
</section>
<section data-sura="96">
<span data-name>سُوۡرَةُ الۡعَلَقِ</span>
<span data-aaya="1">Чети [о, Мухаммад] в името на твоя Господ, Който сътвори -</span>
<span data-aaya="2">сътвори човека от съсирек!</span>
<span data-aaya="3">Чети! Твоят Господ е Най-щедрия,</span>
<span data-aaya="4">Онзи, Който научи чрез калема,</span>
<span data-aaya="5">научи човека на онова, което не е знаел.</span>
<span data-aaya="6">Ала не! Човек престъпва,</span>
<span data-aaya="7">защото се е видял богат.</span>
<span data-aaya="8">Към твоя Господ е завръщането.</span>
<span data-aaya="9">Видя ли ти онзи, който пречи</span>
<span data-aaya="10">на раб, когато отслужва молитвата?</span>
<span data-aaya="11">Видя ли дали той бе на правия път,</span>
<span data-aaya="12">или повелява богобоязънта?</span>
<span data-aaya="13">Видя ли дали той отрича и се отмята?</span>
<span data-aaya="14">Не знае ли той, че Аллах вижда?</span>
<span data-aaya="15">Ала не! Ако не престане, ще го повлечем за перчема -</span>
<span data-aaya="16">перчема лъжлив, грешен.</span>
<span data-aaya="17">И да зове той своето сборище!</span>
<span data-aaya="18">Ние ще призовем стражата [от ангелите, които пазят Ада].</span>
<span data-aaya="19">Ала не! Не му се подчинявай! И свеждай чело до земята в суджуд, и [към Аллах] се приближавай!</span>
</section>
<section data-sura="97">
<span data-name>سُوۡرَةُ الۡقَدۡرِ</span>
<span data-aaya="1">Ние го низпослахме в Нощта на могъществото.</span>
<span data-aaya="2">Но откъде да знаеш ти какво е Нощта на могъществото?</span>
<span data-aaya="3">Нощта на могъществото е по-добра от хиляда месеца.</span>
<span data-aaya="4">Слизат ангелите и Духът [Джибрил] през нея - с позволението на техния Господ - за всяка повеля.</span>
<span data-aaya="5">Мир е тя до началото на развиделяването.</span>
</section>
<section data-sura="98">
<span data-name>سُوۡرَةُ الۡبَيِّنَةِ</span>
<span data-aaya="1">Онези от хората на Писанието и съдружаващите, които не вярваха, не се разделиха [с неверието си], докато при тях не дойде ясният знак -</span>
<span data-aaya="2">Пратеник от Аллах, четящ пречистени свитъци [от Корана],</span>
<span data-aaya="3">в които има правдиви писания.</span>
<span data-aaya="4">И дарените с Писанието се разединиха едва след като при тях дойде ясният знак.</span>
<span data-aaya="5">И бе им повелено да се прекланят единствено пред Аллах, предани Нему в религията, правоверни, и да отслужват молитвата, и да дават милостинята закат. Това е правдивата религия.</span>
<span data-aaya="6">Онези от хората на Писанието и от съдружаващите, които не вярваха, ще бъдат в Огъня на Ада, там ще пребивават вечно. Те са най-лошите от създанията.</span>
<span data-aaya="7">Онези, които вярват и вършат праведни дела, те са най-добрите от творенията.</span>
<span data-aaya="8">Въздаянието им при техния Господ ще са Градините на Адн, сред които реки текат, там ще пребивават вечно и завинаги. Аллах ще е доволен от тях и те ще бъдат доволни от Него. Това е за всеки, който се страхува от своя Господ.</span>
</section>
<section data-sura="99">
<span data-name>سُوۡرَةُ الزِّلۡزَالِ</span>
<span data-aaya="1">Когато земята бъде разтърсена в трус</span>
<span data-aaya="2">и земята изхвърли своите товари,</span>
<span data-aaya="3">и човек рече: “Какво й е?”,</span>
<span data-aaya="4">в този Ден тя ще разкаже своите вести,</span>
<span data-aaya="5">защото твоят Господ й е внушил.</span>
<span data-aaya="6">В този Ден хората ще излязат на групи, за да им бъдат показани техните дела.</span>
<span data-aaya="7">Който извърши добро, дори с тежест на прашинка, ще го види.</span>
<span data-aaya="8">И който извърши зло, дори с тежест на прашинка, ще го види.</span>
</section>
<section data-sura="100">
<span data-name>سُوۡرَةُ العٰدِيٰتِ</span>
<span data-aaya="1">Кълна се в [конете -] препускащите с пръхтене</span>
<span data-aaya="2">и мятащите искри с чаткане,</span>
<span data-aaya="3">и връхлитащите сутрин,</span>
<span data-aaya="4">и вдигащи с това прахоляк,</span>
<span data-aaya="5">и врязващи се в множество [от врагове]</span>
<span data-aaya="6">човекът е голям неблагодарник към своя Господ.</span>
<span data-aaya="7">И сам на това е свидетел.</span>
<span data-aaya="8">И е силна любовта му към благата.</span>
<span data-aaya="9">Нима не знае, че когато бъде изкарано това, което е в гробовете,</span>
<span data-aaya="10">и бъде разкрито това, което е в гърдите,</span>
<span data-aaya="11">техният Господ е сведущ за тях в този Ден?</span>
</section>
<section data-sura="101">
<span data-name>سُوۡرَةُ الۡقَارِعَةِ</span>
<span data-aaya="1">Бедствието!</span>
<span data-aaya="2">Какво е Бедствието?</span>
<span data-aaya="3">И откъде да знаеш ти какво е Бедствието?</span>
<span data-aaya="4">Деня, в който хората ще бъдат като пръснати пеперуди</span>
<span data-aaya="5">и планините ще бъдат като разпокъсана вълна...</span>
<span data-aaya="6">Онзи, чиито везни натежат,</span>
<span data-aaya="7">ще има живот в доволство,</span>
<span data-aaya="8">а онзи, чиито везни олекнат,</span>
<span data-aaya="9">завръщането му е бездна.</span>
<span data-aaya="10">А откъде да знаеш ти какво е тя?</span>
<span data-aaya="11">Пламтящ огън.</span>
</section>
<section data-sura="102">
<span data-name>سُوۡرَةُ التَّكَاثُرِ</span>
<span data-aaya="1">Увлича ви преумножаването,</span>
<span data-aaya="2">додето легнете в гробовете.</span>
<span data-aaya="3">Ала не! Ще узнаете.</span>
<span data-aaya="4">И пак не! Ще узнаете.</span>
<span data-aaya="5">Ала не, ако знаете с достоверното знание -</span>
<span data-aaya="6">ще видите Ада.</span>
<span data-aaya="7">После ще го видите с достоверен поглед.</span>
<span data-aaya="8">После ще бъдете питани в този Ден за насладите [на земята].</span>
</section>
<section data-sura="103">
<span data-name>سُوۡرَةُ الۡعَصۡرِ</span>
<span data-aaya="1">Кълна се в следобеда -</span>
<span data-aaya="2">човекът е в загуба,</span>
<span data-aaya="3">освен онези, които вярват и вършат праведни дела, и взаимно се наставляват за истината, и взаимно се наставляват за търпението.</span>
</section>
<section data-sura="104">
<span data-name>سُوۡرَةُ الۡهُمَزَةِ</span>
<span data-aaya="1">Горко на всеки клеветник-хулител,</span>
<span data-aaya="2">който трупа богатство и все го брои!</span>
<span data-aaya="3">Смята, че неговото богатство ще го увековечи.</span>
<span data-aaya="4">Ала не! Ще бъде хвърлен в Трошилото.</span>
<span data-aaya="5">А откъде да знаеш ти какво е Трошилото? -</span>
<span data-aaya="6">Разпаленият Огън на Аллах,</span>
<span data-aaya="7">който прониква до сърцата.</span>
<span data-aaya="8">Той ще бъде затворен над тях</span>
<span data-aaya="9">във високи стълбове.</span>
</section>
<section data-sura="105">
<span data-name>سُوۡرَةُ الۡفِيۡلِ</span>
<span data-aaya="1">Не видя ли [о, Мухаммад] как постъпи твоят Господ с владетелите на слона?</span>
<span data-aaya="2">Не превърна ли Той коварството им в заблуда?</span>
<span data-aaya="3">И изпрати срещу тях ята от птици,</span>
<span data-aaya="4">които ги замеряха с камъни от печена глина.</span>
<span data-aaya="5">И ги стори да приличат на проядени листа.</span>
</section>
<section data-sura="106">
<span data-name>سُوۡرَةُ قُرَيۡشٍ</span>
<span data-aaya="1">Заради обичая на Курайш,</span>
<span data-aaya="2">техния обичай да пътуват и зиме, и лете,</span>
<span data-aaya="3">нека служат на Господа на този Дом,</span>
<span data-aaya="4">който им даде храна срещу глада и сигурност срещу страха!</span>
</section>
<section data-sura="107">
<span data-name>سُوۡرَةُ الۡمَاعُوۡنِ</span>
<span data-aaya="1">Видя ли ти онзи, който взима за лъжа Възмездието?</span>
<span data-aaya="2">Това е онзи, който пъди сирака</span>
<span data-aaya="3">и не подканва да бъде нахранен нуждаещият се.</span>
<span data-aaya="4">Горко на отслужващите молитва,</span>
<span data-aaya="5">които своята молитва [съзнателно] пренебрегват,</span>
<span data-aaya="6">които лицемерят,</span>
<span data-aaya="7">а отказват дори дребните услуги!</span>
</section>
<section data-sura="108">
<span data-name>سُوۡرَةُ الۡكَوۡثَرِ</span>
<span data-aaya="1">Ние ти дадохме [о, Мухаммад реката] ал-Каусар.</span>
<span data-aaya="2">Затова отслужвай молитвата към своя Господ и [жертвено животно] коли!</span>
<span data-aaya="3">Твоят ненавистник - той е лишеният.</span>
</section>
<section data-sura="109">
<span data-name>سُوۡرَةُ الۡكَافِرُوۡنَ</span>
<span data-aaya="1">Кажи [о, Мухаммад]: “О, неверници,</span>
<span data-aaya="2">аз не служа на това, на което вие служите,</span>
<span data-aaya="3">и вие не служите на това, на което аз служа.</span>
<span data-aaya="4">И аз не служа на това, на което вие служите,</span>
<span data-aaya="5">и вие не служите на това, на което аз служа.</span>
<span data-aaya="6">Вие си имате вашата религия и аз имам своята религия.”</span>
</section>
<section data-sura="110">
<span data-name>سُوۡرَةُ النَّصۡرِ</span>
<span data-aaya="1">Когато дойде подкрепата на Аллах и победата,</span>
<span data-aaya="2">и видиш хората да встъпват на тълпи в религията на Аллах,</span>
<span data-aaya="3">прославяй своя Господ с възхвала и Го моли за опрощение! Той винаги приема покаянието.</span>
</section>
<section data-sura="111">
<span data-name>سُوۡرَةُ اللَهَبِ</span>
<span data-aaya="1">Да се погубят двете ръце на Абу Лахаб! И той да се погуби!</span>
<span data-aaya="2">Не го избави неговият имот и онова, което е придобил.</span>
<span data-aaya="3">Ще гори в огън с пламъци той</span>
<span data-aaya="4">и жена му, носещата дърва.</span>
<span data-aaya="5">На шията й ще има въже от сплетени влакна.</span>
</section>
<section data-sura="112">
<span data-name>سُوۡرَةُ الۡاِخۡلَاصِ</span>
<span data-aaya="1">Кажи [о, Мухаммад]: “Той е Аллах - Единствения,</span>
<span data-aaya="2">Аллах, Целта [на всички въжделения]!</span>
<span data-aaya="3">Нито е раждал, нито е роден,</span>
<span data-aaya="4">и няма равен Нему.”</span>
</section>
<section data-sura="113">
<span data-name>سُوۡرَةُ الۡفَلَقِ</span>
<span data-aaya="1">Кажи [о, Мухаммад]: “Опазил ме Господът на разсъмването</span>
<span data-aaya="2">от злото на онова, което е сътворил,</span>
<span data-aaya="3">и от злото на тъмнината, когато настъпи,</span>
<span data-aaya="4">и от злото на духащи по възлите [магьосници],</span>
<span data-aaya="5">и от злото на завистник, когато завиди!”</span>
</section>
<section data-sura="114">
<span data-name>سُوۡرَةُ النَّاسِ</span>
<span data-aaya="1">Кажи [о, Мухаммад]: “Опазил ме Господът на хората,</span>
<span data-aaya="2">Владетелят на хората,</span>
<span data-aaya="3">Богът на хората,</span>
<span data-aaya="4">от злото на шепнещия съблазни [сатана], побягващия,</span>
<span data-aaya="5">който нашепва в гърдите на хората,</span>
<span data-aaya="6">[сатана] от джиновете и от хората!”</span>
</section>
</body>
                </html>